["نظریه شماره 145\r\n............................\r\n1589/92/7\r\n19/8/92\r\n1128-1/186-92\r\n............................\r\nسوال:\r\nچنانچه افراد کمتر از 18 سال تمام دردادگاه عمومی جزایی محکوم به پرداخت دیه یا رد مال ناشی از جرایم علیه اموال مانند سرقت یا کلاهبرداری شوند با توجه به اینکه این اشخاص دارای اهلیت استیفاء نبوده وحق تصرف دراموال خود را ندارند چنانچه محکوم له به جهت عدم پرداخت دیه یا عدم رد مال به استناد مواد 696 قانون مجازات اسلامی یا ماده2 قانون نحوه اجرای محکومیت­های مالی تقاضای بازداشت آنها را تا پرداخت دین یا اثبات اعسارازدادگاه صادرکننده حکم بنماید آیا فرض امتناع از پرداخت دین به شرح فوق درمورد آنها مصداق دارد یا خیر؟ آیا قبل ازپایان 18 سالگی می توان آنها را بازداشت نمود یاخیر؟\r\n\r\nنظریه مشورتی:\r\nمستفاد از ماده 146 قانون مجازات اسلامی 1392 این است که افراد پس از رسیدن به سن بلوغ،‌مسئولیت کیفری دارند و سن بلوغ طبق ماده 147 قانون مذکور در دختران و پسران به ترتیب 9 و 15 سال قمری است لذا اگر رأی دادگاه با احراز ارتکاب بزه از ناحیه فرد بالغ کمتر از 18 سال ، علاوه بر تعیین مجازات متضمن محکومیت مالی نیز باشد چون اجرای آن با مداخله مشارالیه در اموال و حقوق مالی وی ملازمه دارد و چون طبق رأی شماره 30/3/10/1364 هیأت عمومی دیوانعالی کشور و نیز تبصره 2 ماده 1210 قانون مدنی، رسیدن به سن بلوغ کافی برای دخل و تصرف در اموال نبوده بلکه رشد وی باید در محکمه احراز گردد لذا در فرض سؤال چنانچه رشد محکومٌ­ علیه کمتر از 18 سال در دادگاه صالح احراز نشده باشد چون بر وی« ممتنع» صدق نمی کند نمی توان مقررات ماده 2 قانون نحوه اجرای محکومیت های مالی یا ماده 696 قانون مجازات اسلامی 1375 را در مورد وی اعمال نمود.","نظریه شماره 146\r\n............................\r\n13/8/92\r\n1518/92/7 \r\n1116-1/186-92\r\n............................\r\nسوال:\r\nبا توجه به ماده 79 قانون مجازات اسلامی مصوب 1/2/92 و قید عبارت قسمت اخیر این ماده مقررات این فصل پس ازتصویب آیین نامه موضوع این ماده لازم الاجرا می شود ازآنجا که آیین نامه مذکور تصویب و ابلاغ نگردیده آیا تعیین مجازات­های جایگزین حبس به غیر ازخدمات عمومی رایگان موضوع ماده 64 این قانون قابل اعمال است؟\r\n\r\nنظریه مشورتی:\r\nطبق ماده 79قانون مجازات اسلامی، یکی از مجازات های جایگزین حبس انواع خدمات عمومی است که دستگاه ها و مؤسسات دولتی و عمومی پذیرنده محکومین هستند و نحوه همکاری آنان باید طی آئین نامه ای مشخص گردد و بعضاً مجازات های جایگزین حبس نیاز به اقدامات مراقبتی ندارد، از جمله مجازات های جایگزین حبس موضوع ماده 86قانون مجازات اسلامی مصوَب 1/2/1392که جزای نقدی است. مع الوصف با توجَه به اطلاق قسمت اخیر ماده 79 همین قانون، مقررات فصل نهم پس از تصویب آئین نامه لازم الاجراء می شود.","نظریه شماره 147\r\n............................\r\n13/8/92\r\n1522/92/7\r\n1057-1/186-92    \r\n............................\r\nسوال:\r\nاولا:اعمال مجازات­های جایگزین حبس موضوع مواد 65 الی 68 قانون مجازات اسلامی مصوب 1/2/92 مستلزم اعلام گذشت از سوی شاکی آن چنان که در ماده 64 آن قانون آمده میباشد یاخیر؟\r\nثانیا:با تصویب قانون فوق بندهای یک و دو از قانون نحوه وصول برخی از درآمدهای دولت و مصرف آن در موارد معین نسخ گردیده یا خیر؟\r\nثالثا:با توجه به بند الف ازماده 37 قانون مجازات اسلامی سال 92 آیا تعیین حبس کمتر از 91 روز مجاز میباشد یا خیر؟\r\n\r\nنظریه مشورتی:                                                            \r\n1- باتوجه به ماده 64 قانون مجازات اسلامی مصوب سال 1392 در مواردی که شاکی خصوصی وجود دارد، گذشت او یکی از شرایط اعمال مجازات جایگزین حبس است.\r\n2- مطابق بند یک ماده3 قانون وصول برخی از درآمدهای دولت ومصرف آن درموارد معین مصوب 1373،در هر مورد که در قوانین حداکثر مجازات کمتر از 91روز حبس باشد به جای حبس حکم به جزای نقدی صادر می شود، اما طبق ماده 64 قانون مجازات اسلامی سال 1392 مجازات جایگزین حبس موقعی قابل اعمال است که محکومٌ­علیه واجد شرایط تخفیف باشد در غیر اینصورت مجازات جایگزین اعمال نخواهد شد. مثلاً دادگاه ،مجازات متهم سابقه دار را در صورت ارتکاب جرمی که حداکثر مجازات آن 3 ماه حبس باشد باید اجباراً به جزای نقدی تبدیل کند امّا به مجازات جایگزین حبس نمی تواند محکوم نماید، در نتیجه بند یک ماده 3 قانون مرقوم از مقررات مجازاتهای جایگزین حبس ضعیف تر بوده و نسخ نشده است، همچنین حسب مفاد بند 2 قانون مرقوم در هر مورد که در قوانین حداکثر مجازات بیش از 91 روز حبس و حداقل آن کمتر از این باشد دادگاه مخیر است که حکم بیش از سه ماه حبس یا جزای نقدی صادر کند و به مجازات جایگزین حبس نمی تواند محکوم نماید و چون در مقررات مربوط به مجازاتهای جایگزین میزان جزای نقدی اینگونه جرائم پیش بینی نگردیده دلیلی بر نسخ وجود ندارد.\r\n3- چون یکی از مجازاتهای درجه 8 ،حبس تا 3 ماه می باشد، لذا تعیین حبس کمتر از 3 ماه بلا اشکال است و دادگاه ها در مقام تخفیف مجاز به تعیین مجازات حبس کمتر از 3 ماه می باشند.","نظریه شماره 148\r\n............................\r\n7/8/92\r\n1472/92/7\r\n1039-1/186-92\r\n............................\r\nسوال:\r\n1-نظربه اینکه درماده­ی 58 قانون مجازات اسلامی جدید بر خلاف 3 ماده­ی38 قانون مجازات اسلامی سابق مصوب 1375 جهت اعطاء آزادی مشروط تعیین تکلیفی در خصوص پرداخت جزای نقدی ننموده است و با توجه به اینکه اکثر محکومیتهای حبس توام با جزای نقدی بوده دراین موارد اجرای احکام چه تکلیفی در خصوص جزای نقدی دارد آیا جزای نقدی را اخذ و سپس پرونده را به دادگاه جهت صدور حکم آزادی مشروط ارسال کند.\r\n2-در ماده­ی 58 قانون مجازات جدید آیا قاضی اجرای احکام می تواند بعد ازعدم احرازشرایط بندهای الف و ب پرونده را به دادگاه ارسال نکند یا باید با اعلام مخالفت پرونده را به دادگاه ارسال کند واصولا قاضی اجرای احکام چه اختیاری در ارسال یا عدم ارسال پرونده دارد.\r\n3-نظر به اینکه هر ساله بسیاری ازحبس محکومان مورد عفو مقام معظم رهبری قرارمی گیرد و ازطرفی محکوم وفق ماده­ی 58 قانون مجازات اسلامی پس از طی یک سوم یا نصف مجازات حبس باقی مانده تقاضای آزادی مشروط  می کند آیا این درخواست قابل پذیرش بوده یا خیر؟ فی­المثل محکومی به 10 سال حبس محکوم شده یک ونیم سال آن مجازات را تحمل نموده ونصف مجازات حبس مشمول عفو مقام معظم رهبری قرارگرفته و یک سوم حبس را نیز تحمل نموده آیا می تواند از آزادی مشروط استفاده کند یا خیر؟ وصرفا  می بایست محکوم نصف یا یک سوم مجازات مندرج در دادنامه را تحمل کند تا آزادی مشروط شامل حال وی شود؟\r\n4-طبق ماده­ی 37 قانون مجازات اسلامی جدید قاضی در مقام تخفیف نمی تواند حبس را به جزای نقدی تبدیل کند آیا بعد از قطعیت حکم قاضی دادگاه می تواند در راستای اعمال ماده 277 قانون دادرسی کیفری حبس را به جزای نقدی تبدیل کند یا صرفا می تواند در چارچوب ماده­ی 37 اقدام به تخفیف کند.\r\n5-حسب ماده­ی 25 قانون مجازات جدید چنانچه محکوم­علیه دارای سابقه کیفری موضوع بند الف ،ب پ نداشته باشد اما جرایم دیگر محکومیت داشته باشد آیا درگواهی­های صادره فقدان سابقه کیفری صادر گردد یا گواهی عدم محرومیت از حقوق اجتماعی.؟\r\n \r\nنظریه مشورتی:\r\n1- مقنن درماده 58قانون مجازات اسلامی مصوب 1392شرایط برخورداری از آزادی مشروط را تصریح نموده واشاره ای به جزای نقدی در مجازات حبس توأم با جزای نقدی ندارد، بنابراین نمی توان صدور حکم به آزادی مشروط را منوط به پرداخت جزای نقدی نمود؛ زیرا پس از صدور حکم آزادی مشروط ممکن است محکومٌ علیه با استفاده از برخی مقررات مانند تقسیط جزای نقدی در جرایم موضوع قانون اصلاح قانون مبارزه با مواد مخدر طبق تبصره 1ماده 31این قانون با تحمل حبس بدل از جزای نقدی ویا پرداخت آن بتواند از حکم صادر شده در خصوص آزادی مشروط بهره مند شود.\r\n2- تشخیص شرایط مقرر در بندهای (الف- ب- پ- ت) مندرج در ماده 58قانون مجازات اسلامی 1392وپیشنهاد صدور حکم آزادی مشروط وظیفه قاضی اجرای احکام است. بنابراین در صورتی که شرایط مقرر در بندهای مذکور را محقق نداند از پیشنهاد آزادی مشروط خودداری می کند.\r\n3- با توجه به اینکه در قانون مجازات اسلامی مصوب 1392، قانونگذار با پیش بینی تأسیسات جدیدی مانند تعویق صدور حکم وصدور حکم معافیت از کیفر و مجازات های جایگزین در پی اصلاح بزهکاران، بدون تحمل کیفر ویا تحمل مجازات سبک تر ومناسب تر بوده ونظام آزادی مشروط نیز همین هدف را پس از صدور حکم تأمین می کند وبا توجّه به اینکه واژه مجازات مذکور درماده 58قانون یادشده درعبارت « پس از تحمل نصف ودر سایر موارد پس از تحمل یک سوم مجازات» مطلق است ومجازاتی را که مرتکب باید تحمل کند در بر می گیرد وهیچ تصریحی به اینکه فرد باید نصف یا یک سوم مجازات مقرر درحکم را تحمل نماید وجود ندارد والنهایه در مقام شک باید نصوص جزایی را به نفع متهم تفسیرکرد وتفسیر مخالف، این نتیجه را درپی دارد که دربسیاری موارد کسانی که مشمول عفو شده اند از استفاده از آزادی مشروط محروم شوند، در حالی که برای این محرومیت نص صریح مورد نیاز است که مفقود می باشد. بنابراین ملاک برخورداری از آزادی مشروط« مجازات تقلیل یافته پس از عفو» می باشد.\r\n4- بند الف ماده 37قانون مجازات اسلامی مصوب 1392به دادگاه اختیار داده درصورت وجود یک یا چند جهت از جهات تخفیف، حبس مرتکب را تا سه درجه تقلیل دهد، ولی مجاز نیست آن را به جزای نقدی تبدیل نماید، اعمال تخفیف به استناد ماده 277قانون آئین دادرسی دادگاه های عمومی وانقلاب در امور کیفری نیز مشمول همین حکم است وپس از اعمال تخفیف مجازات به سه ماه حبس یا کمتر، مورد از مصادیق بند2ماده 3قانون وصول برخی از درآمدهای دولت نمی باشد تا بتوان حکم به جزای نقدی صادرنمود.\r\n5- با توجّه به اینکه صرفاً محکومیت قطعی در جرایم عمدی طبق ماده 25 قانون مجازات اسلامی 1392،‌ محکومٌ علیه را درمدت های مقرر درذیل این ماده از حقوق اجتماعی محروم می نماید، بنابراین در غیر موارد مذکور در بندهای ذیل ماده مذکور، محکومٌ علیه فاقد سوء‌ پیشینه محسوب می گردد ولزومی به درج در گواهی صادره نیست وباید گواهی عدم سوء پیشینه کیفری صادر گردد.","نظریه شماره 149\r\n............................\r\n29/7/92\r\n1433/92/7\r\n92-168/1-1076\r\n............................\r\nنادیده گرفتن دستور مقام قضائی مبنی بر متوقف ماندن عملیات متجاوز که در تبصره یک ماده 690 قانون مجازات اسلامی به آن اشاره شده است توسط متجاوز طبق قوانین کیفری به خودی خود  فاقد وصف جزائی  و قابل تعقیب نیست، البته مأمورین انتظامی در اجرای دستور باید به نحوی اقدام نمایند که متجاوز تجدید تجاوز ننماید. النهایه هرگاه ابزار کار یا مصالح ساختمانی نیز به دستور دادگاه توقیف شده باشد، موضوع می تواند مشمول ماده 663 قانون مجازات اسلامی شود که تشخیص مصداق بر عهده مرجع قضایی رسیدگی کننده است.\r\nچنانچه دادستان در راستای تبصره ماده690 قانون مجازات اسلامی عملیات ساختمانی و دیوار چینی شخصی که به اتهام تصرف عدوانی تحت تعقیب قرار گرفته را توقیف نماید ولی متهم بدون توجه به دستور مقام قضایی همچنان به ادامه عملیات ساختمانی و دیوارچینی ادامه دهد وشاکی به عنوان دخالت دراموال توقیف شده مجددا علیه نامبرده به استناد ماده 663 قانون مجازات اسلامی شکایت نماید آیا میتوان وی را تحت تعقیب کیفری قرار داد یا خیر.","نظریه شماره 150\r\n............................\r\n18/8/92\r\n1568/92/7\r\n92-168/1-1075\r\n............................\r\n1- دادگاه نمی تواند به عنوان تتمیم مجازات محکومٌ­علیه را از مرخصی محروم کند؛ ماده 19 قانون مجازات اسلامی سال 1375 و ماده23 قانون مجازات اسلامی سال 1392 مؤید این معناست. ولی اگر چنین حکمی صادر شود، متعاقباً دادگاه نمی تواند از حکم سابق خود عدول نماید.\r\n2-  ماده 10 قانون مجازات اسلامی مصوب سال 1370که هم اکنون ماده 215 قانون مجازات اسلامی مصوب سال 1392 جایگزین آن گردیده است ، تنها بر لزوم تعیین تکلیف راجع به ضبط اموال توسط دادگاه تأکید دارد و اختیاری عام به دادگاه برای ضبط اشیاء‌و اموال کشف شده اعطاء نمی کند.\r\n3-در صورتی که دادگاه حکم تتمیمی ممنوعیت ازمرخصی برای متهم صادر کند و پس از گذشت مدتی از تحمل کیفر محکوم اصلاح و موجباتی برای مرخصی باشد آیا دادگاه میتواند با اتخاذ تصمیم از دستور سابق خود عدول نماید؟\r\n4-در صورتی که شخص محکوم به اقدامات تروریستی با وسیله نقلیه اقدام به حمل مواد انفجاری نماید آیا دادگاه میتواند دراجرای ماده10 قانون مجازات اسلامی وسیله حامل مواد منفجره متعلق به متهم را به نفع دولت ضبط نماید.","نظریه شماره 151\r\n............................\r\n14/8/92\r\n1540/92/7\r\n1053-1/168-92\r\n............................\r\nسوال:\r\n1-آیا ماده 637 قانون مجازات اسلامی مصوب 75 که اشاره به بزه ارتکاب رابطه نامشروع مادون زنا دارد آیا جرم مذکورحق­اللهی بوده یا صرفا دارای جنبه عمومی می باشد؟\r\n2- چنانچه به واسطه نبودن محل اقامت متهمان ارتکاب رابطه نامشروع امکان ابلاغ میسر نشود و به طریق دیگر هم ابلاغ اخطاریه ممکن نگردد آیا امکان انتشار به وسیله یکی از روزنامه­های کثیرالانتشار درخصوص بزه مذکورامکانپذیر می باشد یا خیر.\r\n3- ضابطه تشخیص جرائم حق­اللهی ازغیر آن چه می باشد.\r\n\r\nنظریه مشورتی:\r\nپاسخ سؤالات 1و2: با توجَه به ماده 180 قانون آئین دادرسی دادگاه های عمومی وانقلاب در امور کیفری د رجرائمی که حق النّاس و حقوق عمومی است، صدور رأی غیابی جایز است. ولی در جرائم رابطه نامشروع موضوع ماده 637 قانون مجازات اسلامی که از حقوق الهی است و خروج از احکام الهی می باشد، صدور حکم غیابی جوازی ندارد.\r\nپاسخ سؤال سوم: ضابطه تشخیص حق الله و حق النّاس در قانون معیّن نشده است ولی جرائمی که منشاء‌ آن ها تجاوز به حقوق اشخاص و اضرار به آن ها باشد،‌ حق النّاس و جرائمی که منشاء آن ها تخطّی و تجاوز از احکام الهی است، حق الله محسوب می شود.","نظریه شماره 152\r\n............................\r\n8/8/92\r\n1486/92/7\r\n1004-1/168-92\r\n............................\r\nسوال:\r\n1- آیا دادگاه می تواند پس از صدور رای و فراغت از رسیدگی راسا و بدون درخواست دادستان یا قاضی اجرای احکام (مذکور درماده 46) قرارتعلیق اجرای مجازات صادر نماید.\r\n2- آیا دادستان یا قاضی اجرای احکام می تواند تقاضای تعلیق اجرای مجازات محکوم را با وجود شرایط لازم وقانونی به دادگاه ارسال ننماید یا اینکه دادستان مکلف است تقاضای محکوم را با وجود شرایط لازم و قانونی الزاما به دادگاه ارسال نماید.\r\n\r\nنظریه مشورتی:\r\n1- دادگاه پس از صدور حکم با رعایت شرایط مقرّر درماده 46قانون مجازات اسلامی مصوب سال 1392می تواند نسبت به صدور قرار تعلیق اجرای مجازات اقدام نماید.\r\n2- دادستان یا قاضی اجرای احکام مکلّف است تقاضای محکومٌ علیه را درخصوص تعلیق اجرای مجازات به دادگاه ارسال نماید،‌ درهرحال تشخیص تحقق شرایط تعلیق اجرای مجازات یا عدم آن با دادگاه است.","نظریه شماره 153\r\n............................\r\n13/7/92\r\n1354/92/7\r\n994-1/62-92\r\n............................\r\nسوال:\r\nدرخصوص موضوع ماده 5 قانون مسولیت مدنی قسمت اخیر که اشاره می نماید جبران خسارت به صورت مستمری تعیین می گردد ودر قسمت دیگراشاره به تجدیدنظر درحکم را دارد آیا موضوع ایراد صدمه بدنی غیرعمدی دراثربی­احتیاطی درامررانندگی تصادف را نیز شامل می شود؟ آیا می توان درخصوص نظریه پزشکی که قطعی اعلام شده حکم صادرنمود و بعد ازارائه نظریه تکمیلی نسبت به مابقی مجددا حکم صادر گردد ؟ آیا منظور از تجدیدنظر درحکم شامل موردی که حکم نیز صادر نشده است می شود یا خیر.\r\n\r\nنظریه مشورتی:\r\nقانون مجازات اسلامی در بخش دیات در حدی که معارض ماده 5 قانون مسئولیت مدنی هست آن را تخصیص داده است به عبارت دیگر قانون مجازات اسلامی در بخش دیات به عنوان قانون خاص جدید مخصص عام پیشین یعنی قانون مسئولیت مدنی می باشد.\r\nبنابراین مقررات ماده یاد شده منصرف از صدمات ناشی از بی احتیاطی در امر رانندگی که برای آن دیه مقدره تعیین شده می باشد. زیرا در این فرض دیه دفعتاً واحده با توجه به مقررات مربوط به مهلت تادیه آن پرداخت می گردد.","نظریه شماره 154\r\n............................\r\n8/8/92\r\n1482/92/7\r\n935-1/186-92\r\n............................\r\nسوال:\r\nنظر بر اینکه یکی از شعب دادگاه کیفری استان تهران با این استدلال که ماده ی 291 قانون آیین دادرسی کیفری مذکور در فوق مربوط به زمان حاکمیت قانون دادگاههای عام است که اجرای حکم قانون توسط دادگاه صادرکننده رای صورت می گرفت و درحال حاضر مجری حکم دادستان و قضات تحت نظر ایشان است و دادگاه نقشی در اجرای حکم ندارد و تمام اقدامات اجرایی توسط دادستان صورت می گیرد اعمال ماده 291را ازاختیارات دادسرا اعلام نموده­اند خواهشمند است دراین خصوص اظهارنظر فرمایید.\r\n\r\nنظریه مشورتی:\r\nبا توجه به صراحت ماده 291 قانون آئین دادرسی دادگاه های عمومی و انقلاب در امور کیفری، اعمال مقررات ماده مرقوم از اختیارات دادگاه می باشد.","نظریه شماره 155\r\n............................\r\n3/7/92\r\n1307/92/7\r\n930-93-92\r\n............................\r\nسوال:\r\nالف به اتهام بی­احتیاطی در امر رانندگی منجر به فوت به پرداخت یک فقره دیه کامل محکوم شده است خودروی ایشان دارای بیمه نبوده و ازهمان ابتدا از جهت نداشتن وثیقه و کفیل تحت عنوان قرار کیفری بازداشت بوده است درمرحله اجرای حکم ایشان جزای نقدی را پرداخت نموده لکن توان پرداخت دیه را نداشته است حال با توجه به اینکه دیه مجازات بوده آیا بدون سپرده تامین می توان بند ج ماده 17 از دستورالعمل ساماندهی زندانیان و کاهش جمعیت کیفری زندانها مصوب 29/3/92 ریاست محترم قوه قضائیه دامت برکاته مبنی براینکه چنانچه محکوم­علیه در خصوص مهریه و یا ضمان ناشی از مقررات مربوط به دیات ادعای اعسار کند ادعای اعسار کند ادعای اعسار وی مطابق را با اصل بوده ومادامی که خلاف آن ثابت نشده موجبی برای بازداشت وی نبوده است را اجرا کرد یا خیر؟ در صورتیکه پاسخ مثبت است آیا قبل از انقضای مهلت دو سال قانونی که\r\nمحکوم­علیه اختیار داشته در ظرف دو سال آن را پرداخت نماید می توان آن دستورالعمل را اعمال کرد یا پس از انقضای این مهلت این دستورالعمل و بحث اعسار یا عدم اعسار مورد عمل قرار می گیرد.\r\n\r\nنظریه مشورتی:\r\nدر فرض سؤال که راننده مقصر توان پرداخت دیه را ندارد ومحکوم جزای نقدی را پرداخته موضوع منطبق است با بند ج ماده 17 دستورالعمل ساماندهی جمعیت کیفری زندان ها مصوب 29/3/1392 ریاست محترم قوه قضائیه لذا ادعای اعساروی موافق اصل بوده وموجبی برای بازداشت محکوم نمی باشد در مورد قسمت اخیر استعلام با صدور حکم قطعی به پرداخت دیه مقتضای طرح دعوی اعسار از پرداخت محکومٌ به ویا تقسیط آن فراهم است هرچند مهلت های موضوع ماده 488 قانون مجازات اسلامی سال 1392 حسب مورد به پایان نرسیده باشد.","نظریه شماره 156\r\n............................\r\n30/6/92\r\n1263/92/7\r\n920-233-92\r\n............................\r\nسوال:\r\nاحتراما آیا درحال حاضریک ماده واحده قانون آزادی مشروط زندانیان مصوب 1337 درخصوص آزادی مشروط محکومین به حبس ابد به قوت خود باقی و قابل استفاده می باشد یا خیر.\r\n\r\nنظریه مشورتی:\r\nتبصره 1ماده واحده قانون راجع به آزادی مشروط زندانیان مصوّب 26اسفند ماه سال 1337که بیان داشته محکومین به حبس دائم «ابد» پس از گذراندن دوازده سال حبس ممکن است از آزادی مشروط استفاده نمایند با تصویب قوانین بعد از سال های 1337خصوصاً تصریح ماده 728قانون مجازات اسلامی مصوّب 1392( ماده واحده مورد استعلام) منسوخ وغیرقابل استناد می باشد، به خصوص این که مادتین 38اصلاحی 27/2/1377قانون مجازات اسلامی مصوّب 1370و58قانون مجازات اسلامی اخیرالتصویب هم مربوط به حبس های تعزیری مدّت دار است وچون حبس ابد مادام العمر می باشد ومقید به مدّت معّین نمی باشد، لذا همانطور که دربالا مذکور افتاد مادّه واحده وتبصره ذیل آن نسخ شده است.","نظریه شماره 157\r\n............................\r\n14/8/92\r\n1543/92/7\r\n760-1/186-92\r\n............................\r\nسوال:            \r\nبا توجه به لازم­الاجرا بودن قانون مجازات اسلامی مصوب 1/2/92 در خصوص نحوه اجرای احکام مربوط به تعدد جرم چنانچه شخصی مرتکب یک فقره جرم عمومی و در صلاحیت دادگاه جزائی ومرتکب دو فقره جرم مواد مخدر شود و در دو دادگاه مورد محاکمه قرار گیرد آیا مورد از موارد ماده 134 ق.م.ا جدید و از موارد تشدید مجازات بوده برفرض تشدید مجازاتها آیا در این خصوص فقط یک مجازات اشد اجرا می شود یا اینکه احکام صادرشده ازدادگاه انقلاب و دادگاه عمومی جزائی مشمول ماده فوق­الذکر نمی باشد وهر یک مطابق روال سابق اجرا خواهد شد؟\r\nس:آیا ماده 134 قانون جدید درخصوص محکومان قبل از لازم­الاجرا شدن این قانون ازجهت اینکه فقط یک مجازات اجرا خواهد شد اخف محسوب می شود قابل اجرا می باشد یا نه.\r\n\r\nنظریه مشورتی:                              \r\n1- با توجه به اطلاق ماده 134 قانون مجازات اسلامی 1392 مقررات این ماده در خصوص تعدد کلیه جرائم موجب تعزیر اعم از اینکه رسیدگی به آنها در صلاحیت دادگاه عمومی باشد یا انقلاب قابل اعمال است و اگر برخی جرایم ارتکابی در صلاحیت دادگاه عمومی و برخی در صلاحیت دادگاه انقلاب باشد، هر یک از این دادگاهها به طور جداگانه طبق مقررات به جرائم ارتکابی متهم ،بالحاظ صلاحیت ذاتی، رسیدگی و حکم صادر می نمایند و چنانچه احکام محکومیت قطعی متعدد از چند دادگاه دارای صلاحیت ذاتی مختلف صادر شود مطابق ماده 184 قانون آئین دادرسی دادگاههای عمومی و انقلاب در امور کیفری هر یک از دادگاه های صادر کننده حکم با توجه به صلاحیت ذاتی نسبت به نقض حکم و صدور مجازات با توجه به مقررات ماده 134 قانون مجازات اسلامی 1392 اقدام می نمایند.\r\n2- طبق ماده 47 قانون مجازات اسلامی مصوب 1370 در تعدد جرایم مختلف قاعده جمع مجازاتها حاکمیت داشته و با توجه به ماده 134 قانون مجازات اسلامی مصوب 1392 در تعدد جرایم موجب تعزیر( اعم از مشابه یا مختلف) فقط مجازات اشد قابل اجراء\r\nاست بنابراین به طور مطلق نمی توان گفت قانون جدید اخف از قانون سابق است و در\r\nهرمورد باید بررسی شود تا مشخص گردد که مجموع مجازاتهای تعیین شده بر اساس قانون سابق در جرایم مختلف بیشتر از مجازات اشدی است که قانونگذار در ماده 134 پیش بینی نموده یا نه، آنگاه در صورت اخف بودن قانون لاحق بر اساس بند ب ماده 10 این قانون عمل شود.","نظریه شماره 158\r\n............................\r\n22/7/92\r\n1403/92/7\r\n818-182-92\r\n............................\r\nسوال:                                \r\nآقای «الف» به قصد خودکشی سلاح کمری خود را به سمت شقیقه­ی خود نشانه­گیری می کند آقای «ب» که متوجه قصد خودکشی «الف» می شود به قصد نجات وی و جلوگیری ازخودکشی «الف» با سلاح خود دست او را نشانه رفته وتیراندازی می کند و با قطع مچ دست وی او را از خودکشی باز می دارد لطفا بفرمایید:\r\nاولا: آیا «ب» مجرم است یا خیر به چه دلیل؟\r\nثانیا: درصورتی که قاتل به عدم ارتکاب جرم یا عدم مسئولیت«ب» شویم توجیه و مستند قانونی آن چیست.\r\n\r\nنظریه مشورتی:\r\nدر فرض سؤال اگر طریق دیگری برای حفظ جان شخص وجود نداشته باشد،‌با توجه به اطلاق ماده 510 قانون مجازات اسلامی مصوب سال 1392 و در صورت وجود شرائط مندرج در این ماده، مسئولیتی متوجه وارد کننده جرح نیست. در عین حال تشخیص موضوع به عهده قاضی رسیدگی کننده است.","نظریه شماره 159\r\n............................\r\n5/6/92\r\n1071/92/7\r\n751-66-92\r\n............................\r\nسوال:\r\nبا عنایت به اینکه هزاران حکم قطعی تخریب صادره ازکمیسیونهای ماده 100 شهرداری بلااقدام مانده و عملا مبنای صدور احکام تخریب در برخی موارد به جهاتی مانند تغییر طرح تفصیلی شهر یا کاربری اراضی تغییر یافته آیا از ملاک ماده 10 قانون مجازات اسلامی میتوان استفاده نمود وبه لحاظ مساعد تلقی شده ضوابط جدید برای مالکینی که حکم تخریب ملک آنها صادر شده احکام قطعی تخریب را کمیسیونهای ماده 100 راسا نقض و حکم جدید با درنظر گرفتن ضوابط جدید صادر نمایند.\r\n\r\nنظریه مشورتی:\r\nماده 10قانون مجازات اسلامی مصو ب 1392ناظربه مجازات جرائم است حال آنکه کمیسیون ماده 100قانون شهرداری به تخلّفات ساختمانی رسیدگی می کند وتخلّفات ساختمانی نیز قانوناً جرم محسوب نمی شود.بنابراین ماده 10قانون مجازات اسلامی منصرف از موضوع استعلام می باشد. چنانچه آراء کمیسیون ماده 100قانون شهرداری مراحل بدوی وتجدیدنظر را طی نموده وقطعیت یافته باشند پس از صدور رأی قطعی کمیسیون ماده 100مبنی برتخریب،‌ دیگر کمیسیون مذکور حق ورود رسیدگی برای نقض رأی قطعی مزبور را ندارد وشهرداری می بایستی رأی قطعی کمیسیون ماده 100را اجرا کند مگر اینکه محکومٌ علیه رأی یا ذی نفع در اجرای ماده 10قانون تشکیلات وآئین دادرسی دیوان عدالت اداری مصوب 92(ماده 13قانون دیوان عدالت اداری مصوب 85) دردیوان عدالت اداری طرح دعوی نموده وخواستار نقض رأی قطعی کمیسیون ماده 100شود ومرجع اخیرالذکر نیز با بررسی دلایل، رأی قطعی کمیسیون مذکور را نقض نماید النهایه چنانچه موضوع رأی کمیسیون با تصویب مقررات جدید یا تغییر کاربری عملاً قابلیت اجرایی خود را از دست داده باشد اجرای شهرداری می تواند با انتفاء‌ موضوع رأی از اجرای آن خودداری نماید دراین صورت نیاز به نقض رأی در دیوان عدالت اداری نخواهد بود.","نظریه شماره 160\r\n............................\r\n21/8/92\r\n1622/92/7\r\n744-1/186-92\r\n............................\r\nسوال:\r\n1- با توجه به ماده 36 قانون یاد شده وتبصره آن دستورانتشارمحکومیتهای قطعی مورد نظر از وظایف دادگاه صادرکننده رای می باشد یا اینکه انتشار آن از وظایف قاضی اجرای احکام می باشد و نیازی به دستور دادگاه نمی باشد؟\r\n2- صدور حکم در دادگاه بدوی برابر مواد 39 و 40 قانون یاد شده به عنوان حکم معافیت از کیفرو قرار تعویق تعقیب قطعی است یا قابل اعتراض از سوی دادستان و شاکی پرونده می باشد و در صورت قابل اعتراض بودن مرجع تجدیدنظر آنها کجاست؟\r\n3- در بند ت ماده 47 قانون فوق آمده است قاچاق عمده مواد مخدر و یا روان گردان مشروبات الکلی و سلاح و مهمات و قاچاق انسان (قابل تعویق و تعلیق نمی باشد) آیا کلمه (مشروبات الکلی) (سلاح مهمات) به کلمه قاچاق عطف می شود یا به کلمه قاچاق عمده یا هیچکدام؟ (به عبارت دیگر آیا فقط قاچاق مشروبات الکلی و قاچاق سلاح و مهمات قابل تعویق و تعلیق نیست یا اینکه جرائم مربوط به آنها مشمول ماده فوق می گردد؟\r\n4- منظور از جرائم اقتصادی (مقید در بند ج ماده 47 قانون فوق چه می باشد و شامل کدام یک از جرائم مالی (اختلاس رشوه- پور سانت--)می باشد؟\r\nبا توجه به مواد 65 لغایت 70 و 29 قانون فوق­الذکرآیا قانون وصول برخی از درآمدهای دولت و مصرف آن در موارد معین به خصوص ماده سه آن وآئین نامه ها وبخشنامه­های مربوط به آن نسخ شده یا کماکان به قوت خود باقی می باشد.\r\n\r\nنظریه مشورتی:\r\n1- نظر به اینکه انتشار محکومیت های مذکور در ماده 36 قانون مجازات اسلامی 1392 مشروط به این است که موجب اخلال در نظم و امنیت نباشد و چون تشخیص موضوع با دادگاه است لاجرم انتشار آن در روزنامه باید به دستور دادگاه باشد.\r\nطبق ماده 39 قانون مجازات اسلامی، دادگاه می تواند در جرائم تعزیری درجه های 7 و 8 پس از احراز مجرمیت و با رعایت شرایطی که در این ماده مقرر گردیده، حکم به معافیت از کیفر صادر نماید و با توجه به آثاری که ممکن است بر چنین حکمی وارد باشد یا آنکه دادگاه در صدور حکم بعضی شرایط را مورد توجه قرار نداده باشد از نظر قطعی یا قابل تجدیدنظر بودن مشمول عمومات قانون آئین دادرسی کیفری است که در ماده 232 این قانون آمده است امّا در خصوص تعویق صدور حکم به شرح ماده 40 قانون مجازات اسلامی مذکور اعم از تعویق ساده یا مراقبتی، چون حکمی از دادگاه در ماهیت موضوع صادر نمی شود و تعهدات مندرج در بندهای الف- ب ماده 41 قانون مذکور نیز با رضایت مرتکب صورت می گیرد و قرار تعویق صدور حکم هم قرار نهایی محسوب نمی شود موجبی برای تجدیدنظرخواهی نیست به ویژه اینکه اگر در مدت تعویق متهم، مرتکب جرم مستوجب حد، قصاص یا جنایات عمدی موجب دیه یا تعزیر تا درجه هفت شود ، دادگاه با لغو قرار تعویق اقدام به صدور حکم محکومیت می نماید.\r\n2- با توجه به نحوه نگارش بند ت ماده 47 قانون مجازات اسلامی مصوب 1392 قید «عمده» مشروبات الکلی، سلاح و مهمات را نیز در بر می گیرد امّا با توجه به تکرار واژه قاچاق قبل از واژه انسان در همین بند، قید عمده مشمول واژه انسان نیست و قاچاق انسان ولو اینکه عمده نباشد قابل تعلیق نمی باشد.\r\n3- با عنایت به ملاک بند ب ماده 109 قانون مجازات اسلامی 1392 مقصود از جرائم اقتصادی در این قانون جرم کلاهبرداری و جرایم موضوع تبصره ماده 36 این قانون است.\r\nقانون مجازات اسلامی 1392 ناسخ قانون وصول برخی از درآمدهای دولت و مصرف آن در موارد معین از جمله ماده 3 این قانون (مصوب 1373) نیست زیرا طبق بند 1 ماده 3 قانون وصول برخی از در آمدهای دولت در هر مورد که در قوانین حداکثر مجازات کمتر از 91 روز حبس باشد به جای حبس، حکم به جزای نقدی صادر می شود و این امر یک تکلیف قانون است امّا مجازاتهای جایگزین حبس طبق ماده 64 قانون مجازات اسلامی 1392 موقعی اعمال می شود که محکوم­ٌعلیه واجد شرایط تخفیف باشد در غیر اینصورت مجازات جایگزین حبس اعمال نخواهد شد، بنابراین تعارضی بین مقررات دو قانون مذکور وجود ندارد تا قانون مؤخر ناسخ بند 1 ماده 3 قانون وصول برخی از درآمدهای دولت و........» باشد بند 2 ماده 3 قانون وصول برخی از درآمدهای دولت ناظر به جرایمی است که حداقل مجازات قانون حبس کمتر از 91 روز و حداکثر آن بیش از این باشد و چون در مقررات\r\nمربوط به مجازاتهای جایگزین حبس، میزان جزای نقدی اینگونه جرایم پیش­بینی نشده است لذا دلیلی به نسخ این بند نیست.","نظریه شماره 161\r\n............................\r\nتاریخ: 15/7/92\r\nنظریه شماره: 1380/92/7\r\nشماره پرونده: 723-16/9-92\r\n............................\r\nسوال:\r\n1-آیا مقررات قانون مجازات اسلامی در خصوص تخفیف مجازات و تعلیق مجازات تعویق صدور حکم و مجازات­های جایگزین حبس و ... دررابطه با مجرمین جرائم مبارزه با مواد مخدرموضوع قانون اصلاح مبارزه با مواد مخدر نیز اعمال می گردد یا خیر؟\r\n2- چنانچه مهریه در زمان وقوع عقد نکاح تا تعداد 110 سکه تمام بهار آزادی یا معادل آن باشد و زوج علیرغم صدور حکم محکومیت از پرداخت محکوم به و یا حتی ارائه دادخواست تقسیط امتناع نماید جهت اعمال ماده 2 قانون نحوه اجرای محکومیتهای مالی حسب درخواست زوجه آیا نیازی به احراز ملائت مالی زوج از سوی دادگاه می باشد یا خیر و بدون احراز ملائت مالی به استناد ماده 22 قانون حمایت خانواده زوج حبس می گردد؟\r\n3- چنانچه پس از برگزاری مزایده در زمان معین (مثلا اول وقت اداری) برنده مزایده 10% قیمت مال موضوع مزایده را تا پایان ساعت اداری پرداخت ننماید و به بانک مراجعه ننماید اولا ضمانت اجرای عدم پرداخت قیمت مال موضوع مزایده توسط برنده مزایده چیست؟ ثانیا : آیا اجرای احکام مدنی می تواند پس از اطلاع از امتناع برنده مزایده از پرداخت 10% در همان روز در پایان ساعت اداری یا بعد از آن (خارج از وقت مقرر مزایده) صورتجلسه مزایده دیگری تنظیم نماید و مال موضوع مزایده و ارزیابی شده را به قیمت کارشناسی یا بالاتر از آن به شخص دیگری واگذار نماید و صورتجلسه قبلی را الغاء نماید یا خیر؟\r\n4- آیا قانون مجازات اسلامی جدید ناسخ ضمنی بندهای 1 و2 ماده 3 قانون نحوه وصول برخی از درآمدهای دولت و مصرف آن در موارد معین می باشد یا خیر.\r\n\r\nنظریه مشورتی:\r\n1-نظریه تفسیری شماره 5318 مورخ 24/7/1372 شورای محترم نگهبان مقرر داشته که هیچیک از مراجع قانون گذاری حق ردّ وابطال و نقض ونسخ مصوبه مجمع تشخیص مصلحت نظام را ندارد. بنابراین در هر مورد که حکم خاصی در قانون اصلاح قانون مبارزه باموادمخدر وجود دارد باید براساس این قانون عمل شود اما درمواردی که این قانون ساکت است مشمول عمومات قانون مجازات اسلامی 1392 است وچون در ماده 38 این قانون نحوه اعمال تخفیف مقررگردیده است لذا در جرائم موضوع قانون مذکور درصورت احراز جهات مخففه باید طبق مقررات این ماده عمل شود، اعمال مقررات تعلیق اجرای مجازات وتعویق صدور حکم نیز بجز موارد استثناء شده در بند ت ماده 47 قانون مجازات اسلامی 1392 ( قاچاق عمده مواد مخدر وروان گردان) درجرائم موضوع قانون اصلاح قانون مبارزه با مواد مخدر بلامانع است وباتوجه به دیدگاه مقنن اعمال مجازاتهای جایگزین حبس نیز با رعایت مقررات مربوط به فصل نهم قانون مجازات اسلامی 1392 در جرائم موضوع قانون مذکور فاقد منع قانونی است.\r\n4- باتصویب قانون مجازات اسلامی 1392 بندهای 1و2 ماده 3 قانون وصول برخی ازدرآمدهای دولت ومصرف آن در موارد معین نسخ نشده است زیرا طبق بند1ماده3 قانون مذکور در هرمورد که در قوانین مجازات کمتر از 91 روزحبس باشد به جای حبس حکم به جزای نقدی صادر می شود و این امر تکلیف قانونی است اما مجازاتهای جایگزین حبس طبق ماده 64 قانون مجازات اسلامی 1392 موقعی اعمال می شود که محکوم ٌعلیه واجد شرایط تخفیف باشد درغیراینصورت مجازات جایگزین حبس اعمال نخواهد شد. بنابراین تعارضی بین مقررات قانون مذکور وجود ندارد تا قانون مؤخرناسخ بند 1 ماده3 قانون وصول برخی ازدرآمدهای دولت ومصرف آن در موارد معین باشد.\r\nبند2 ماده 3 قانون وصول برخی ازدرآمدهای دولت ناظربه جرایمی است که حداقل مجازات قانون حبس کمتر از 91 روز و حداکثر آن بیش از این باشد ودرمقررات مربوط به مجازاتهای جایگزین، میزان جزای نقدی اینگونه جرائم پیش بینی نشده است لذا دلیلی به نسخ این بند نیز نیست.","نظریه شماره 162\r\n............................\r\n2/6/92\r\n1017/92/7\r\n718-16/9-92\r\n............................\r\nسوال:\r\n1-با عنایت به اینکه در موارد تعدد جرم برابر ماده 134 قانون مجازات اسلامی صرفا مجازات اشد قابل اجرا می باشد چنانچه مجازات اشد فاقد آثار تبعی باشد لکن مجازات اخف برابر ماده25 قانون مجازات اسلامی آثار تبعی داشته باشد آیا آثار تبعی محکومیت به مجازات جرم اخف در موارد تعدد جرم که صرفا مجازات اشد اجرا می شود نسبت به محکوم­علیه قابل اجرا می باشد یا خیر؟\r\nچنانچه جرمی دارای دو مجازات قانونی به صورت تخییری باشد مثل شکار غیر قانونی موضوع ماده 680 قانون مجازات اسلامی 1375 که مستوجب محکومیت به حبس از سه ماه تا سه سال و یا جزای نقدی از یک ونیم میلیون ریال تا هجده میلیون ریال به صورت تخییری است ملاک درجه­بندی مجازات حبس است یا جزای نقدی.\r\n\r\nنظریه مشورتی:\r\n1- ضابطه تشخیص مجازات اشد درمحکومیت های متعدد، مجازات اصلی جرائم بدون توجه به آثار تبعی آنهاست ودرصورتی که مجازات های اصلی جرائم متعدد یکسان باشد مجازاتی که آثار تبعی دارد یا آثار تبعی آن بیشتر است مجازات اشد محسوب می گردد، بنابراین اگر مجازات اصلی اشد فاقد آثار تبعی باشد نمی توان آثار تبعی مجازات دیگر را برآن بارنمود زیرا طبق ماده 25قانون مجازات اسلامی مصوب 1392، آثار تبعی محکومیت قطعی کیفری درجرائم عمدی پس از اجرای حکم یا شمول مرور زمان اعمال می شود ومنظور از\" حکم\" دراین ماده همان حکمی است که دارای آثار تبعی است لذا درفرض سوال با اجرای مجازات اشدی که فاقد آثار تبعی است مجازات دیگرکه دارای آثار تبعی است جایگاهی برای اجراء‌ ندارد به عبارت دیگر اجرای آن منتفی است بنابراین آثار تبعی آن نیز منتفی می گردد.\r\n2- برای تشخیص درجه مجازات جرائم مطابق تبصره 2و3ماده 19مجازات اسلامی مصوب 1392باید حداکثر مجازات (مجازات اشد) ملاک قرار گیرد ودرصورتی که جرمی دارای مجازات حبس یا جزای نقدی به صورت تخییری باشد برای تشخیص درجه مجازات،‌ مجازات حبس که شدیدتر از جزای نقدی است ملاک ضابطه تعیین درجه آن است.","نظریه شماره 163\r\n............................\r\n12/8/92\r\n1497/92/7 \r\n651-1/186-92\r\n............................\r\nسوال:\r\n1- کلمه عمده مندرج در بند ت ماده 47 قانون مجازات اسلامی اخیرالتصویب از نظر کمی چه مقدار است؟\r\n2- با توجه به ماده 728 و مواد 37و 38 و فصل نهم (مجازاتهای جایگزین حبس) قانون مجازات اسلامی اخیرالتصویب آیا ماده 38 قانون اصلاح قانون مبارزه با مواد مخدر منسوخ گردیده است یا همچنان کیفیت تخفیف در مواد مخدر مطابق ماده 38 مذکور باید انجام گیرد؟\r\n3- درتعابیری ازقبیل (تا درجه هشت) یا (تا درجه هفت) در مواد 46 و 54 قانون مجازات اسلامی اخیرالتصویب آیا غایت داخل درمغیا می باشد یا خیر؟\r\n4- با توجه به بند الف ماده 38 که در تخفیف تقلیل حبس تا سه درجه پیش­بینی شده است و با توجه به ماده 65 که حبس درجه 8 باید به مجازات جایگزین تبدیل شود حال اگرمجازات جرمی با سه درجه تخفیف در درجه 8 قرار گیرد آیا علاوه بر تقلیل باید به مجازات جایگزین نیز تبدیل شود یا با توجه به تقلیل تبدیل ممنوع است؟ و نیز با توجه به بند ت ماده 37 تقلیل به انواع دیگر یعنی چه؟\r\n5- با توجه به قانون جدید مجازات اسلامی آیا بند یک و دو ماده 3 قانون وصول برخی از درآمدهای دولت منسوخ است یا خیر.\r\n\r\nنظریه مشورتی:\r\n1-با توجه به اینکه مقنن در قانون مجازات اسلامی 1392 ضابطه ای برای تشخیص و ملاک \" قاچاق عمده\" تعیین ننموده است، در نتیجه تشخیص مصداق آن به عهده قاضی رسیدگی کننده است که با توجه به اوضاع و احوال پرونده از قبیل میزان، نحوه بسته بندی و ..... مشخص می گردد.\r\n2-در اجرای قانون اصلاح قانون مبارزه با مواد مخدر، در مواردی به قانون عام عمل می شود که در آن قانون حکم خاص نباشد. اما چون در مورد تخفیف در جرایم موضوع قانون مذکور، طبق ماده 38 این قانون مقرراتی پیش بینی شده و خاص می باشد ، ماده 37 قانون مجازات اسلامی 1392 قابل اعمال نیست.\r\n3-با توجه به سیاق و نگارش قانون مجازات اسلامی 1392 در موارد مختلف از جمله مواد 46 و 54 قانون مذکور ، غایت داخل در مغیا است.\r\n4-وقتی مجازات حبس با اعمال کیفیات مخفّفه بر اساس بند الف ماده 37 قانون مجازات اسلامی مصوب 1392 تقلیل می یابد ، حبس تقلیل یافته مورد حکم قرار می گیرد و\r\nتبدیل آن به مجازات جایگزین حبس جایز نیست؛ زیرا ماده 65قانون مجازات اسلامی ناظر\r\nبه مجازات قانونی جرم است، نه مجازاتی که پس از اعمال تخفیف مورد حکم قرار می گیرد.\r\n5- باتصویب قانون مجازات اسلامی ،1392 بندهای 1و2 ماده 3 قانون وصول برخی ازدرآمدهای دولت ومصرف آن در موارد معین نسخ نشده است، زیرا طبق بند1ماده3 قانون مذکور در هرمورد که در قوانین ،مجازات کمتر از 91 روزحبس باشد به جای حبس، حکم به جزای نقدی صادر می شود و این امر تکلیف قانونی است اما مجازاتهای جایگزین حبس طبق ماده 64 قانون مجازات اسلامی 1392 موقعی اعمال می شود که محکومٌ­علیه واجد شرایط تخفیف باشد. در غیراینصورت ،‌مجازات جایگزین حبس اعمال نخواهد شد، بنابراین تعارضی بین مقررات قانون مجازات اسلامی مصوب 1392 و بند 1 ماده3 قانون وصول برخی ازدرآمدهای دولت ومصرف آن در موارد معین نیست تا قانون مؤخر ناسخ قانون مقدم باشد.\r\nبند2 ماده 3 قانون وصول برخی ازدرآمدهای دولت ناظربه جرایمی است که حداقل مجازات در قانون، حبس کمتر از 91 روز و حداکثر آن بیش از 91 روز حبس باشد وچون درمقررات مربوط به مجازاتهای جایگزین، میزان جزای نقدی اینگونه جرایم پیش بینی نشده است لذا دلیلی به نسخ این بند نیز نیست.","نظریه شماره 164\r\n............................\r\n25/4/92\r\n767-/92/7\r\n39-1/186-92\r\n............................\r\nسوال:\r\nبرابر نص صریح ماده 47 اگر تعدد مادی مختلف نباشد با تعیین یک مجازات می تواند ازعلل مشدده کیفر باشد در کنار این نص مفاد رای وحدت رویه 608-27/6/1375 دیوانعالی کشور دلالت بر ممنوعیت محاکم در تشدید یعنی تعیین بیش از حداکثر مجازات دارد اکنون سوال این است که آیا این دو مقرره با یکدیگر تعارض ندارند؟ تکلیف محاکم کیفری در مواجهه با تعدد مادی غیر مختلف چیست؟ چگونه قاعده تشدید اجراء خواهد شد؟\r\n\r\nنظریه مشورتی:\r\nبا توجه به تصویب قانون مجازات اسلامی سال 1392 موضوع سئوال در ماده 126 قانون مذکور پیش ­بینی شده و باید به ترتیب مقرر در آن عمل کرد.","نظریه شماره 165\r\n............................\r\n3/9/92\r\n1695/92/7\r\n92-88-1245\r\n............................\r\nسوال:\r\nدرمتن چكي قيد شده است \"بابت تضمين\" و شخص ب به عنوان دارنده آن را با ظهر نويسي به شخص ج منتقل مي كند و شخص ج نيز دعواي مطالبه وجه چك فقط به طرفيت صادركننده مطرح مي نمايد.\r\nالف- آيا چنين چكي واجد امتيازات و تضمينات اسناد تجاري است؟\r\nب- آيا دعواي خواهان به كيفيت مطروحه مسموع است؟ يعني اين چك به اين كيفيت قابليت انتقال را داشته است؟\r\nج- با توجه به دفاع صادركننده­ي چك كه مرتكب تخلفي نشده تا ملزم به پرداخت وجه چك باشد، آيا دادگاه فقط به طرفيت صادركننده بايد وارد رسيدگي به دعواي خواهان در ماهيت امر شود؟ يعني خواهان به عنوان قائم مقام شخص ب تلقي و بر اين اساس حق طرح دعوي را دارد و دادگاه نيز بايد با توجه به دفاع صادركننده­ي چك رسيدگي نمايد؟\r\n\r\nنظریه مشورتی:\r\nالف و ب) قيد « بابت تضمين»‌ برروي چك با وجود ساير شرايط اساسي در چك، آن را از شمول قوانين تجارت و چك خارج نمي كند و با توجه به مراتب فوق دعواي خواهان به طرفيت صادر كننده چك قابل استماع مي باشد. ‌زيرا با توجه به ظهر نويسی آن و مسئوليت تضامني صادر كننده و ظهرنويس و آثار مربوط به ظهرنويسي برابر ماده 249 قانون تجارت، دارنده چك مي تواند به هر كدام از آنها مجتمعاً يا منفرداً رجوع نمايد.\r\nج- تا زماني كه نسبت به چك، ادعائي از قبيل خيانت در امانت نشده باشد، چك مذكور قابل وصول خواهد بود.","نظریه شماره 166\r\n............................\r\n23/9/92\r\n1843/92/7\r\n92-117-275\r\n............................\r\nسوال:\r\nالف- چنانچه 2 نفر روي چك را امضا نمايند (صادركننده چك 2 نفر است) مسؤوليت هريك از صادر كنندگان چك در مقابل دارنده چك نسبی است يا تضامني؟\r\nب- چنانچه بين 2 نفر صادركنند چك فوق توافق گرديده مسؤوليت هريك به ترتيب 30% و70% مبلغ چك است (چنانكه درمواردي كه كارتكس افتتاح حساب بانكها وجود دارد) اين توافق چه تاثيري درحقوق اشخاص ثالث كه اطلاعي از توافق مذكور ندارد خواهد داشت؟\r\n\r\nنظریه مشورتی:\r\nالف: با توجه به اينكه تضامن موضوع ماده 249 قانون تجارت ناظر به مسؤوليت امضاء كنندگان در خط طولي است و نه عرضي و اصل عدم تضامن مي باشد، بنابراين مسؤوليت هر يك از امضاء كنندگان چك صادره از حساب مشترك به ميزاني است كه در هنگام افتتاح حساب تعيين شده و اگر ميزان مسؤوليت مزبور تعيين نشده باشد، اصل بر تنصيف است.\r\nب: در فرض سؤال توافق صادركنندگان در مورد ميزان مسؤوليت خود كه دارنده چك از آن بي اطلاع است، تأثيري در مورد وي ندارد و در برابر ثالث، اصل تنصيف مسؤوليت جاري است.","نظریه شماره 167\r\n............................\r\n30/9/92\r\n1893/92/7\r\n92-186/1-1434\r\n............................\r\nسوال:\r\nچنانچه اجراي مجازات جرمي به موجب قانون آيين دادرسي كيفري 87 مشمول مرور زمان شده باشد، ولي به موجب مقررات جديد قانون مجازات اسلامي مصوب 92 مشمول مرور زمان نباشد، كداميك از این قوانين حاكم است؟ به عبارتي ديگر آيا مقررات ماده 11 قانون مجازات اسلامي در خصوص عطف به ماسبق شدن قوانين مربوط به مرورزمان اطلاق دارد و شامل مواردي كه به ضرر محكوم­عليه ومنافي حقوق و امتيازات مكتسبه به موجب مقررات حاكم درزمان وقوع جرم باشد، مي­شود يا خير؟\r\n\r\nنظریه مشورتی:\r\nچنانچه جرمي بر اساس مواد 173 و 174 قانون آئين دادرسي كيفري 87 مشمول مرور زمان شده باشد، به لحاظ رعايت حقوق مكتسبه متهم يا محكومٌ عليه بايد حسب مورد قرار موقوف ماندن تعقيب يا موقوفي اجراي حكم صادر شود و قانون مجازات اسلامي 92 بر آن حكومت ندارد؛ امّا جرائمي كه قبل از تصويب قانون مجازات اسلامي جديد واقع شده اند و تا زمان اجراي اين قانون مشمول مرور زمان نشده اند با توجّه به صراحت بند ت ماده 11 قانون مجازات اسلامي مصوب 1392 مشمول مقررات اين قانون مي باشند.","نظریه شماره 168\r\n............................\r\n30/9/92\r\n1894/92/7\r\n92-168/1-1428\r\n............................\r\nسوال:\r\nشاكي در شكوائيه تقديمي به دادسرا تحت عناوين تصرف عدواني و مزاحمت عليه مشتكي عنه طرح شكايت نموده است. در جريان تحقيقات داديار تحقيق موضوع را از مصاديق ممانعت از حق تشخيص مي دهد با توجه به اينكه كليه جرائم مذكور قابل گذشت بوده وبدون شكايت خصوصي قابل تحقيق و رسيدگي نيست، حال آيا داديار تحقيق مجاز است كه در خصوص بزه ممانعت از حق تحقيقات نموده و ضمن تعقيب متهم قرار نهايي صادر نمايد يا شاكي بايد شكايت جديدي با عنوان ممانعت از حق عليه متهم طرح نمايد و در فرض اينكه شاكي پس از طرح شكايت اوليه تصرف عدواني و مزاحمت در جريان تحقيقات كلانتري يا دادسرا بزه ممانعت از حق را به شكايت اوليه خود اضافه نمايد با توجه به اينكه شكايت مطابق رويه موجود طرح نشده و هزينه دادرسي پرداخت نگرديده و ارجاع موضوع توسط مقام ارجاع صورت نگرفته است آيا داديار تحقيق مجاز به انجام تحقيقات و تعقيب متهم از جهت بزه ممانعت از حق مي باشد يا خير؟\r\n\r\nنظریه مشورتی:\r\nآنچه مورد تحقيق و رسيدگي قرار مي گيرد، رفتار مجرمانه است و عناوين مجرمانه اي كه از سوي شكات بر آن رفتار اطلاق مي شود، مبناي كار و ارجاع به قضات دادسرا نمي باشد، بلكه مهّم آن است كه رفتار مجرمانه اي به قاضي مربوطه ارجاع شود و تشخيص اينكه آن رفتار تحت كدام يك از عناوين مجرمانه قرار دارد، بر عهده قاضي رسيدگي كننده است.","نظریه شماره 169\r\n............................\r\n30/9/92\r\n1893/92/7\r\n92-186/1-1434\r\n............................\r\nسوال:\r\nچنانچه اجراي مجازات جرمي به موجب قانون آيين دادرسي كيفري 87 مشمول مرور زمان شده باشد، ولي به موجب مقررات جديد قانون مجازات اسلامي مصوب 92 مشمول مرور زمان نباشد، كداميك از این قوانين حاكم است؟ به عبارتي ديگر آيا مقررات ماده 11 قانون مجازات اسلامي در خصوص عطف به ماسبق شدن قوانين مربوط به مرورزمان اطلاق دارد و شامل مواردي كه به ضرر محكوم­عليه ومنافي حقوق و امتيازات مكتسبه به موجب مقررات حاكم درزمان وقوع جرم باشد، مي­شود يا خير؟\r\n\r\nنظریه مشورتی:\r\n چنانچه جرمي بر اساس مواد 173 و 174 قانون آئين دادرسي كيفري 87 مشمول مرور زمان شده باشد، به لحاظ رعايت حقوق مكتسبه متهم يا محكومٌ عليه بايد حسب مورد قرار موقوف ماندن تعقيب يا موقوفي اجراي حكم صادر شود و قانون مجازات اسلامي 92 بر آن حكومت ندارد؛ امّا جرائمي كه قبل از تصويب قانون مجازات اسلامي جديد واقع شده اند و تا زمان اجراي اين قانون مشمول مرور زمان نشده اند با توجّه به صراحت بند ت ماده 11 قانون مجازات اسلامي مصوب 1392 مشمول مقررات اين قانون مي باشند.","نظریه شماره 170\r\n............................\r\n13/9/92\r\n1787/92/7\r\n738-1/186-92\r\n............................\r\nسوال:\r\n1- آيا مبلغ سيصد هزار ريال جزاي نقدي بدل از يك روز حبس كه در ماده 27 قانون مجازات اسلامي 1392 تعيين شده است، شامل محكومان قبلي هم مي شود؟\r\n2- با توجه به اينكه برابر تبصره 2 ماده 31 قانون اصلاح قانون مبارزه با مواد مخدر حد اكثر طول مدت حبس بدل از جزاي نقدي، ده سال مي باشد، آيا به طور كلي تعديل حبس بدل از جزاي نقدي و نيز حداكثر آن كه اكنون برابر قانون جديد سه سال است، شامل محكومان مواد مخدر هم مي شود؟\r\n\r\nنظریه مشورتی:\r\n1- سيصد هزار ريال جزاي نقدي بدل از يك روز حبس موضوع ماده 27 قانون مجازات اسلامي 1392 از تاريخ لازم الاجراء شدن اين قانون شامل كساني كه قبلاً محكوم شده اند، نيز مي شود.\r\n2- ماده 31 قانون اصلاح قانون مبارزه با مواد مخدر در خصوص طول مدت حبس بدل از جزاي نقدي محكومين موضوع اين قانون حكم خاص و مصوبه مجمع تشخيص مصلحت نظام است و مطابق نظريه شوراي محترم نگهبان با قوانين عادي نسخ نمي شود. اما چون راجع به تعديل مبلغ جزاي نقدي مابازاء حبس، در قانون ياد شده حكم خاصي مقرر نشده است محكومان موادمخدر نيز از اين جهت مشمول تعديل مقرر در قانون نحوه اجراي محكوميت هاي مالي ونيز ماده 28 قانون مجازات اسلامي سال 1392 مي باشند.","نظریه شماره 171\r\n............................\r\n13/9/92\r\n1787/92/7\r\n738 -1/186-92\r\n............................\r\nسوال:\r\nآيا مبلغ سيصد هزار ريال جزاي نقدي بدل از يك روز حبس كه در ماده 27 قانون مجازات اسلامي 1392 تعيين شده است، شامل محكومان قبلي هم مي شود؟\r\n2- با توجه به اينكه برابر تبصره 2 ماده 31 قانون اصلاح قانون مبارزه با مواد مخدر حد اكثر طول مدت حبس بدل از جزاي نقدي، ده سال مي باشد، آيا به طور كلي تعديل حبس بدل از جزاي نقدي و نيز حداكثر آن كه اكنون برابر قانون جديد سه سال \r\nاست، شامل محكومان مواد مخدر هم مي شود؟\r\n\r\nنظریه مشورتی:\r\n1- سيصد هزار ريال جزاي نقدي بدل از يك روز حبس موضوع ماده 27 قانون مجازات اسلامي 1392 از تاريخ لازم الاجراء شدن اين قانون شامل كساني كه قبلاً محكوم شده اند، نيز مي شود.\r\n2- ماده 31 قانون اصلاح قانون مبارزه با مواد مخدر در خصوص طول مدت حبس بدل از جزاي نقدي محكومين موضوع اين قانون حكم خاص و مصوبه مجمع تشخيص مصلحت نظام است و مطابق نظريه شوراي محترم نگهبان با قوانين عادي نسخ نمي شود. اما چون راجع به تعديل مبلغ جزاي نقدي مابازاء حبس،در قانون ياد شده حكم خاصي مقرر نشده است محكومان موادمخدر نيز از اين جهت مشمول تعديل مقرر در قانون نحوه اجراي محكوميت هاي مالي ونيز ماده 28 قانون مجازات اسلامي سال 1392 مي باشند.","نظریه شماره 172\r\n............................\r\n13/9/92\r\n1785/92/7\r\n1315-1/186-92\r\n............................\r\nسوال:\r\n مردي در اثر اصابت فشنگ ساچمه­اي به ناحيه ران در 20 نقطه مجروح شده است. با توجه به اينكه گلوله واحد از تفنگ خارج و سپس ساچمه­ها رها شده­اند وفق ماده 713 قانون مجازات اسلامي ديه فرد چه ميزان است؟\r\n\r\nنظریه مشورتی:\r\nدر فرض سؤال كه در اثر اصابت فشنگ ساچمه اي به ناحيه ران در 20 نقطه جراحت ايجاد شده است اگر هر يك از ساچمه ها فرورفته باشد و طبق تعريف مذكور در ماده 713 قانون مجازات اسلامي سال 92 جراحت نافذه را به وجود آورده باشد، چنانچه برابر بند ب ماده 543 قانون مزبور اين جراحت ها متصل به هم يا به گونه اي نزديك به هم باشد كه عرفاً‌ يك آسيب محسوب شود، ديه آن تداخل مي كند و تنها يك ديه ثابت مي شود. در غير اينصورت مشمول ذيل ماده 541 قانون ياد شده بوده و هر جراحت نافذه ديه جداگانه خواهد داشت كه تشخيص مصداق حسب مورد بر عهده مرجع رسيدگي كننده است."," نظریه شماره 173\r\n............................\r\n16/9/92\r\n1792/92/7\r\n865-1/186-92\r\n............................\r\nسوال:\r\nبا عنايت به ماده 137 قانون مجازات اسلامي 1392 ، چنانچه شخصي به مجازات درجه شش محكوم شود، پس از قطعيت حكم مرتكب يكي ازجرايم مستوجب مجازات درجه يك الي شش شود آيا جرم جديد وي با توجه به سابقه محكوميت قبلي مشمول مقررات تكرار جرم و برابرمقررات قانوني مزبورمستوجب تشديد مجازات به لحاظ تكرارجرم مي باشد يا خير؟\r\n\r\nنظریه مشورتی:\r\nچنانچه شخصَي مرتكب جرم درجه شش شده باشد و پس از قطعيت حكم، مرتكب يكي از جرايم درجه يك تا شش ديگري شود، با توجه به ماده 137 قانون مجازات اسلامي 1392، اگر حكم محكوميت قطعي اجراء نشده و موضوع مشمول مرور زمان اجراي حكم نيز نشده باشد از موجبات تشديد مجازات به لحاظ تكرار جرم است؛ ولي چنانچه محكوميت قطعي اجراء شده باشد با توجه به ماده 25 قانون مرقوم كه براي جرم درجه 6 فرض اعاده حيثيت ننموده است، مشمول مقررات تكرار جرم نمي شود.","نظریه شماره 174\r\n............................\r\n16/9/92\r\n1801/92/7\r\n1329-1/186-92\r\n............................\r\nسوال:\r\nحسب ماده 495 قانون مجازات اسلامي مصوب 1/2/92 هرگاه پزشك درمعالجاتي كه انجام ميدهد موجب تلف يا صدمه بدني گردد ضامن ديه است مگر آنكه ... قبل ازمعالجه برائت گرفته باشد و مرتكب تقصيري هم نشود وچنانچه اخذ برائت از مريض به دليل نابالغ يا مجنون بودن او معتبر نباشد و يا تحصيل برائت از او به دليل بيهوشي ومانند آن ممكن نگردد برائت از ولي مريض تحصيل ميشود. ماده 497 همان قانون نيز اعلام ميدارد در موارد ضروري كه تحصيل برائت ممكن نباشد و پزشك براي نجات مريض طبق مقررات اقدام به معالجه نمايد كسي ضامن تلف يا صدمات وارده نيست.\r\n1- آيا ازمفهوم مخالف اين دو مقرره ميتوان اينگونه استنباط كرد كه در شرايط غيرضروري اخذ برائت توسط پزشك پيش ازمعالجه حسب مورد از بيمار يا ولي خاص يا عام او الزامي است به گونهاي كه نقض اين تكليف قانوني صرفنظر از اينكه در معالجه خود مرتكب تقصير (يا قصور) شده يا نشده باشد براي او ضمان آور است؟\r\n2- در صورت مثبت بودن پاسخ سوال اول، اين امر با منطوق تبصره1 ماده 495 كه چنين بيان مي دارد درصورت عدم قصور يا تقصير پزشك در علم و عمل براي وي ضمان وجود ندارد هر چند برائت اخذ نكرده باشد و بند ج ماده 158 قانون فوق كه هر نوع عمل جراحي يا طبي مشروع  را كه با رضايت شخص يا اولياء يا سرپرستان يا نمايندگان قانوني وي و با رعايت موازين فني و علمي و نظامات دولتي انجام ميشود، قابل مجازات نمي داند و درآن به ضرورت اخذ برائت اشاره نشده چگونه قابل جمع است؟\r\n3- با لحاظ مقررات مزبور درقانون مجازات اسلامي جديد اساسا چه اثرحقوقي عملي بر اخذ برائت پيش از اعمال درماني بار است وآثارحقوقي آن چه تفاوتي با رضايت دارد؟\r\n\r\nنظریه مشورتی:\r\n1و2- از ماده 495 قانون مجازات اسلامي 1392 و مفهوم مخالف آن استنباط نمي شود كه اخذ برائت توسط پزشك در موارد غيرضروري پيش از معالجه الزامي است و آنچه از ماده مذكور و تبصره آن و همچنين ماده 496 قانون مجازات اسلامي استنباط مي شود اين است كههرگاه اقدام پزشك مطابق مقررات پزشكي و موازين فني باشد و هيچگونه قصور يا تقصيري نداشته باشد براي او ضمان وجود ندارد هر چند برائت اخذ نكرده و از موارد ضروري و فوري هم نباشد.\r\n3- كلمات «رضايت» و «برائت» مفهوم و آثار حقوقي متفاوتي دارند. اخذ رضايت براي اعمال جراحي و طبي مطابق ماده 158 قانون مجازات اسلامي 1392 باعث مي شود اين اعمال قابل مجازات نباشد. زيرا هيچ كس حتي پزشك حق ندارد بدون رضايت بيمار يا ولي وي با چاقوي جراحي در بدن او جراحت ايجاد كند و نفس اين عمل صرف نظر از آثار و نتايج اگر بدون اخذ رضايت باشد جرم تلقي مي شود مگر در موارد فوري مذكور در ذيل ماده ياد شده در حالي كه اخذ «برائت» ناظر به عدم مسؤوليت پزشك براي پرداخت خسارت ناشي از نتايج معالجات وي است.","نظریه شماره 175\r\n............................\r\n17/10/92\r\n2033/92/7\r\n1322-1/186-92\r\n............................\r\nسوال:\r\nحسب ماده 18 قانون مربوط به مقررات امور پزشكي و دارويي و مواد خوردني و آشاميدني مصوب 1334 اشخاصي كه در تهيه مواد دارويي به هر كيفيتي مرتكب تقلب شوند از قبيل آن كه جنسي را به جاي جنس ديگر قلمداد نمايند و يا آن را با مواد خارجي مخلوط سازند و همچنين با علم به فساد و تقلبي بودن آن مواد براي فروش آماده و يا عرضه بدارندو يا به فروش برساند و يا دارويي را به جاي داروي ديگر بدهند به مجازاتهاي ذيل محكوم خواهند شد:\r\nالف: در صورتي كه استعمال مواد دارويي منحصرا علت فوت باشد مجازات تهيه كننده اعدام است و در صورتي كه يكي از علل فوت باشد مجازات تهيه كننده حبس دائم با اعمال شاقه خواهد بود ... با عنايت به اين مقرره:\r\n1-آيا با وجود تبصره 1 ماده 3 آن قانون اصلاحي 1379 اساسا ماده فوق و بندها و تبصره هاي آن كماكان به عنوان مقرره اي خاص به اعتبار قانوني خود باقي مي باشد يا آنكه به كلي نسخ گرديده است؟\r\n2-بر فرض اعتبار ساخت اقلام دارويي مجاز بر اساس فهرست منتشره وزارت بهداشت نظير الكل طبي اتانول توسط اشخاص فاقد صلاحيت و يا فاقد پروانه ساخت معتبر از وزارت مذكور با چه مقرره اي قابل مجازات مي باشد؟\r\n3-مقصود از تهيه كننده در ماده مورد سوال چه شخصي است و آيا به فروشنده اقلام دارويي دست ساز تقلبي كه قادر به معرفي سازنده نيست تهيه كننده قابل اطلاق است يا خير؟ در صورت منفي بودن پاسخ فرد مذكور با چه مقرره اي قابل مجازات مي باشد؟\r\n4-در خصوص قرار توقيف اجباري متهمين موضوع تبصره 3 ماده 18 مزبور پاسخ چيست و آيا با وضع مقررات عمومي بعدي نسخ شده است يا خير؟\r\n5-با عنايت به تبصره 6 ماده 3 قانون صدرالذكر الحاقي 1374 به موجب قانون اصلاح ماده 3 قانون مربوط به مقررات امور پزشكي و دارويي و مواد خوراكي و آشاميدني رسيدگي به جرايم موضوع ماده 18 آن در صلاحيت چه دادگاهي است؟\r\n\r\nنظریه مشورتی:\r\n1- ماده 18 قانون مربوط به مقررات امور پزشكي و دارويي و مواد خوردني و آشاميدني مصوب 1334 با اصلاحات و الحاقات بعدي راجع به تقلب در تهيه مواد دارويي به شرح مندرج در اين ماده است در حاليكه تبصره 1 ماده 3 اصلاحي اين قانون مربوط به واردات و خريدو فروش دارو بدون اخذ مجوز از وزارتخانه مربوطه است و اين دو از حيث موضوعات مطرح شده متفاوتند و تعارضي با هم ندارند.\r\n2- ساخت هر نوع دارو يا فرآورده بيولوژيكي توسط اشخاص فاقد صلاحيت يا فاقد پروانه مطابق ماده 15 قانون مربوط به مقررات امور پزشكي و دارويي و مواد خوردني و آشاميدني مصوب 1334 جرم محسوب و مرتكب قابل مجازات است.\r\n3- منظور از تهيه كننده، هريك از اشخاصي هستند كه در ماده 18 قانون مرقوم به آن اشاره شده و حسب مورد به مجازات هاي مقرر در ذيل ماده مذكور محكوم خواهند شد.\r\n4- قرار بازداشت (قرار توقيف) مقرر در تبصره 2 ماده 18 قانون مورد بحث با توجه به بند هـ ماده 35 قانون آئين دادرسي دادگاه هاي عمومي وانقلاب درامور كيفري به اعتبار خود باقي است و نسخ نشده است.\r\n5- طبق تبصره 6 الحاقي 29/1/1374 ماده 3 قانون مربوط به مقررات امور پزشكي و دارويي و مواد خوردني و آشاميدني رسيدگي به جرائم موضوع ماده 18 اين قانون در صلاحيت دادگاه انقلاب اسلامي است.","نظریه شماره 176\r\n............................\r\n17/10/92\r\n2024/92/7\r\n1545-1/186-92\r\n............................\r\nسوال:\r\n1-آيا مرورزمان شكايت موضوع ماده 106 قانون مجازات اسلامي ومحدوديت زماني شاكي دراعلام شكايت درجرايم قابل گذشتي كه قبل ازلازم­الاجراشدن اين قانون واقع شده است جاري است؟\r\n2-باتوجه به اينكه درآن مهلت يكساله ازتاريخ اطلاع از وقوع جرم براي طرح شكايت پيش­بيني شده است آيا مهلت شكايت كيفري درصدورچك بلامحل ازشش ماه به يكسال از زمان صدورگواهي عدم پرداخت افزايش يافته است؟\r\n\r\nنظریه مشورتی:\r\n 1- با توجه به صراحت بند ت ماده 11 قانون مجازات اسلامي 1392 مقررات مرور زمان شامل جرائم سابق بر وضع اين قانون فوراً اجراء مي شود. لذا مقررات ماده 106 قانون ياد شده در خصوص سقوط حق شكايت كيفري به شرح مذكور در اين ماده كه در مبحث چهارم- مرور زمان پيش بيني شده است، بر جرايم سابق بر وضع اين قانون نيز تسري دارد.\r\n2- قانون صدور چك، قانون خاص است و مقررات مربوط به طرح شكايت كيفري و مهلت هاي مقرر در ماده 11 اين قانون كماكان به قوت خود باقي است و مقررات عام ماده 106 قانون مجازات اسلامي 1392 ناسخ خاص مقدم نيست.","نظریه شماره 177\r\n............................\r\n16/10/92\r\n2013/92/7\r\n1507-1/186-92\r\n............................\r\nسوال:\r\nبا توجه به ماده 215 قانون مجازات اسلامي مصوب 1392 ماده 10 قانون سابق در خصوص تعيين تكليف اموال درمواردي كه دادگاه حكم صادرمي­نمايد آيا اموال بايد درقرار مجرميت وكيفرخواست درج شوند تا دادگاه مكلف به اتخاذ تصميم بوده يا اينكه نيازي به درخواست دادسرا نبوده ودادگاه مطلقا بايد اظهارنظر نمايد؟\r\n\r\nنظریه مشورتی:\r\nاولاً: ماده 215 قانون مجازات اسلامي مصوب 1392 ، داراي صدر و ذيل است، صدر آن ناظر به تكليف بازپرس ودادستان است كه باتوجه به تصريح به عمل آمده و طبع كارايشان ناظر به اشياء كشف شده است ، اما ذيل آن ناظر به تكليف دادگاه راجع به اشياء و اموالي كه وسيله ارتكاب جرم بوده يا در اثرجرم تحصيل شده و يا حين ارتكاب، استعمال و يا براي استعمال اختصاص يافته است ، مي باشد كه مطلق واعم از اشياء كشف شده وكشف نشده است و اگر در كيفرخواست هم به آن اشاره نشده باشد دادگاه بايد به تكليف خود عمل نمايد.\r\nثانياً: همانگونه كه طبق قسمت اخير بند ح ماده 3 قانون تشكيل دادگاههاي عمومي وانقلاب مصوب 15/4/73 اصلاحي 28/7/1381 تصريح شده كه ...” درصورت حدوث اختلاف بين بازپرس و دادستان درخصوص صلاحيت محلي وذاتي وهم چنين نوع جرم حسب مورد حل اختلاف با دادگاه عمومي يا انقلاب محل است... “بنابراين دادگاه قانوناً مجازاست طبق تشخيص و نظر قضائي خود اتهام مقيد دركيفرخواست را بايكي ديگر از مواد قانوني تطبيق داده وحكم قانوني موضوع را صادر نمايد. درنتيجه دادگاه تكليفي به تبعيت از نظر دادستان وماده استنادي دركيفرخواست در انشاي رأي ندارد وتغيير عنوان جرم از موارد رفع نقص نبوده و نيازي به ارسال پرونده به دادسرا جهت اصلاح كيفرخواست يا عدول دادسرا از آن نيست.","نظریه شماره 178\r\n............................\r\n16/10/92\r\n2006/92/7\r\n1458-1/186-92\r\n............................\r\nسوال:\r\nبا توجه به ماده 467 قانون مجازات اسلامي مصوب 92 بيان فرمائيد در صورتي كه مرتكب نابالغ به صورت عمدي سه عدد داميه در مصدوم ايجاد نمايد كه ميزان ديه سه عدد داميه از ميزان ديه جرح موضحه بيشتر است، در اين صورت آيا بايستي عاقله ديه را پرداخت نمايد يا خود مرتكب؟ و آيا ملاك در پرداخت ديه توسط عاقله اين است كه ميزان ديه به ديه موضحه برسد يا ملاك جرح موضحه است؟\r\n\r\nنظریه مشورتی:\r\nبا توجه به تبصره ماده 467 قانون مجازات اسلامي 92 هرگاه در اثر يك يا چند ضربه خطائي صدمات متعددي به هر يك يا چند عضو وارد آيد، ملاك رسيدن به ديه موضحه يعني پنج صدم ديه كامل است و نه صرفاً جرح موضحه. با توجه به بند ب ماده 292 قانون ياد شده جنايتي كه به وسيله صغير يا مجنون ارتكاب يابد در هر حال خطاي محض محسوب مي شود.","نظریه شماره 179\r\n............................\r\n8/10/92\r\n1949/92/7\r\n1388-1/186-92\r\n............................\r\nسوال:\r\n با لازم الاجرا شدن قانون مجازات اسلامي جديد به خصوص مواد526تا 537 آن آيا راي وحدت رويه به شماره717 مورخ 6/2/1390 هنوز قابليت استناد و اجرا دارد يا اينكه نسخ شده است؟به عبارت ديگرآيا در تصادفات رانندگي ميان دويا چند خودرو قاعده تساويمسئوليت ميان رانندگان حاكم است­ يا اينكه برحسب­ درجه تقصير(تاثيررفتار)مسئوليت خواهند داشت؟\r\n\r\nنظریه مشورتی:\r\nمقررات مواد 526 تا 537 قانون مجازات اسلامي سال 1392 تعارضي با رأي وحدت رويه شماره 717 مورخ 6/2/1390 هيأت عمومي ديوان عالي كشور ندارد. چنانچه در تصادفات رانندگي بين دو يا چند وسيله نقليه، يك يا چند نفر از سرنشينان به قتل برسند، همه رانندگاني كه در وقوع تصادف تقصير داشته باشند به طور مساوي مسئول شناخته مي شوند. مقررات ماده 528 قانون ياد شده مؤيد تساوي مسئوليت مقصرين در تصادفات منتهي به قتل سرنشين يا سرنشينان مي باشد./الف","نظریه شماره 180\r\n............................\r\n7/10/92\r\n1930/92/7\r\n1362-1/186-92\r\n............................\r\nسوال:\r\n1- آيا ادله اثبات دراموركيفري موضوع ماده160 قانون مجازات اسلامي جنبه­ي حصري دارد؟\r\n2- آيا اقرار وشهادت شرعي درحدود وتعزيرات ويا ساير جرايم با عنايت به تبصره ماده 211 قانون مجازات اسلامي موضوعيت دارد يا طريقيت؟\r\n\r\nنظریه مشورتی:\r\n1- ادله اثبات جرم در ماده 160 قانون مجازات اسلامي 1392 احصاء شده است اما اين امر مانع از آن نخواهد بود كه امور ديگري مانند سند، نظريه كارشناس،‌ شهادت شهود غير واجد شرايط شهادت و .... كه عادتاً موجب حصول علم قاضي مي شود با عنايت به ماده 211 و تبصره يك آن ( از همين قانون) قابل استناد نباشد.\r\n2- در جرايمي كه با اقرار و شهادت قابل اثبات است،‌ شهادت واقرار با توجه به ماده 161 قانون مجازات اسلامي 1392 موضوعيت دارد مگر اينكه قاضي علم به خلاف آن داشته باشد./الف","نظریه شماره 181\r\n............................\r\nتاریخ: 7/10/92\r\nنظریه شماره: 1928/92/7\r\nشماره پرونده: 1464-1/186-92\r\n............................\r\nسوال:\r\nبا عنايت به اينكه مقررات جديد وضع شده درقانون مجازات اسلامي مصوب 92 در باب تعيين مجازات مرتكبين جرايم متعدد ابهاماتي را دراجراي مجازت ها ايجاد نموده است لذا برخي از ابهامات موجود به شرح زير به حضور اعلام مي­گردد خواهشمند است اين مرجع را ارشاد فرمائيد:\r\n1-آيا صدورحكم به حداكثرمجازات مقرر(درجرايم ارتكابي تا سه جرم)يا بيش از حداكثر مجازات مقرر(درجرايم ارتكابي بيش ازسه جرم)ازسوي دادگاه الزامي است يا دادگاه در اين زمينه اختيار دارد؟\r\n2-درصورت تكليف والزام دادگاه در دو مورد فوق چنانچه به تكليف قانوني خود عمل نكند و پرونده به اجراي احكام ارسال گردد وظيفه­ي اين مرجع چيست؟\r\n3-در اين ماده گفته شده كه در هريك از موارد فوق فقط مجازات اشد قابل اجرا است منظور از اين قسمت ماده كه وظيفه اجراي احكام است چيست آيا اين درك از ماده كه چنانچه دادگاه مثلا حكم به پنج سال،سه سال و دو سال داده باشد اجراي احكام صرفا مجازات اشد كه پنج سال هست را مي­بايست اجرا نمايد و پس از آن بدون اجراي مجازات سه سال و دو سال محكوم­عليه را آزاد نمايد درست است؟\r\n\r\nنظریه مشورتی:\r\n1-  رعايت آنچه در ماده 134 قانون مجازات اسلامي 1392 در خصوص تشديد مجازات در جرايم تعزيري پيش بيني شده، الزامي است.\r\n2- چنانچه دادگاه مقررات تعدد جرم را از حيث تشديد مجازات اعمال نكند و حكم صادره قطعي شده باشد واحد اجراي احكام وظيفه اي جز اجراي حكم قطعي ندارد مگر اينكه حكم قطعي به يكي از طرق قانوني نقض يا فسخ گردد.\r\n2-در تعدد جرايم تعزيري دادگاه براي هر جرم مجازات جداگانه اي بر اساس مقررات ماده 134 قانون مجازات اسلامي مصوب 1392 تعيين مي كند و فقط مجازات اشد قابل اجراء‌ است و با اجراي آن، اجراي مجازات هاي ديگر منتفي مي گردد و اگر مجازات اشد به يكي از علل قانوني تقليل يابد يا تبديل يا غير قابل اجراء شود، مجازات اشد بعدي اجراء‌ مي گردد.","نظریه شماره 182\r\n............................\r\n30/10/92\r\n2057/92/7\r\n92-186/1-1520\r\n............................\r\nسوال:\r\n1-با توجه به ماده 121 قانون مجازات جرايم نيروهاي مسلح مصوب 1382 كه مقررمي­دارد مبالغ مذكور درمواد 118 و119 اين قانون ازحيث تعيين مجازات ويا صلاحيت محاكم اعم از اين است كه جرم دفعتا واحده يا به دفعات واقع شده وجمع مبلغ بالغ برحد نصاب مزبورباشد، اگر فرد نظامي طي چند مرحله مبادرت به اخذ رشوه يا اختلاس نمايد به نحوي كه عمل وي مشمول مقررات تعدد جرم گردد آيا مجازات مرتكب براساس ماده121 قانون مجازات جرايم نيروهاي مسلح به عنوان يك قانون خاص تعيين ميشود يا براساس مقررات عمومي ماده 134 قانون مجازات اسلامي 1392؟ ضمنا اين حكم درمورد تبصره1 ماده3 وتبصره4 ماده5 قانون تشديد مجازات مرتكبين ارتشاء اختلاس وكلاهبرداري نيز جاري است.\r\n2-اگركسي مستقيما وبدون اينكه شخص ثالثي متوجه شود به هر وسيله ازقبيل ارسال پيامك ويا به صورت تلفني به ديگري امري را نسبت دهد كه مطابق قانون جرم باشد مانند اينكه تلفني به مخاطب بگويد توكلاهبرداري واين امر نزد ديگران بازگو ويا منتشر نشود آيا عمل ارتكابي را ميتوان از مصاديق افتراء دانست يا خير؟\r\n3-اگركسي عمدا با زدن ضربه­اي به ديگري باعث مرگ مغزي وي شود ومجني عليه درحالت اغما وكما به سربرد در اين حالت با شكايت نماينده قانوني مجني عليه ورثه وبا لحاظ قراردادن قانون پيونداعضاي بيماران فوت شده يا بيماراني كه مرگ مغزي آنان مسلم است مصوب79 مرتكب به چه مجازاتي محكوم شود؟ قصاص نفس يا پرداخت ديه جنايت برعضو؟به عبارت ديگرآيا مرگ مغزي ازمصاديق مرگ حتمي است يا خير؟درصورتي كه جواب مثبت باشد با وجودي كه مجني عليه حيات غير مغزي دارد ودركما به سر مي­برد ازلحاظ موازين شرعي وقانوني قصاص نفس مرتكب امكانپذير است ياخير؟\r\n\r\n نظریه مشورتی:\r\n1-آنچه در ماده 121 قانون مجازات جرايم نيروهاي مسلح مصوب 1382 و تبصره 1 ماده 3 و تبصره 4 ماده 5 قانون تشديد مجازات مرتكبين ارتشاء، اختلاس و كلاهبرداري آمده ناظر به مواردي است كه اخذ رشوه براي انجام موضوع خاصي به دفعات صورت گرفته باشد، فرضاً از صندوق خاصي مبالغي به دفعات اختلاس شده باشد كه در چنين صورتي مجموع وجوه مذكور ملاك تعيين مجازات يا صلاحيت است و يك جرم محسوب مي شود و از شمول مقررات تعدد جرم خارج است ولي چنانچه فردي براي موضوعات جداگانه وجوهي به عنوان رشوه گرفته باشد يا از صندوق­هاي مختلف وجوهي را در زمانهاي متفاوت اختلاس نمايد مشمول مقررات تعدد جرم ماده 134 قانون مجازات اسلامي خواهد بود.\r\n2-جرم افتراء با توّجه به ماده 697 قانون مجازات اسلامي مصوب 1375، جرمي مقيد به «وسيله» است امّا از نظر نوع وسيله محدوديت ندارد، با تّوجه به مثالهاي « درج در روزنامه و جرايد يا نطق در مجامع» بايد پذيرفت كه اين جرم با اطلاع يافتن يا قابليت اطلاع ديگران غير از منسوب اليه از انتساب امري كه مطابق قانون آن امر جرم محسوب مي شود تحقق مي يابد و در فرض سؤال چنين شرايطي مشهود نمي باشد و در هر حال تشخيص مصداق بر عهده قاضي رسيدگي كننده است.\r\n4-طبق ماده واحده قانون پيوند اعضاي بيماران فوت شده يا بيماراني كه مرگ مغزي آنان مسلم است مصوب 1379 و آئين نامه اجرايي اين قانون، مرگ مغزي، موت محسوب مي شود لذا چنانچه در فرض سؤال مرگ مغزي مجني عليه با توّجه به قانون مذكور به ويژه مقررات مواد 1و2 آئين نامه آن توسط پزشكان متخصص احراز و اعلام گردد« ميت» تلقي مي شود و آثار و احكام حقوقي و قانوني مرگ بر او مترتب است لذا چون ضربه عمدي مرتكب موجب موت وي گرديده است قانوناً موجب قصاص نفس مرتكب ( ضارب) است و اهداء اعضاي مجني عليه پس از موت طبق وصيت وي يا رضايت اولياء­دم تأثيري در اين قضيه ندارد.","نظریه شماره 183\r\n............................\r\n17/10/92\r\n2020/92/7\r\n92-186/1-1591\r\n............................\r\nسوال:\r\nچنانچه نوجواني كه بين 15تا 18 سال تمام شمسي داشته مرتكب يكي از جرايم مربوط به قانون اصلاح قانون مبارزه با مواد مخدر شود مجازات وي بر اساس قانون مذكور تعيين مي­شود يا ماده 89 قانون مجازات اسلامي مصوب 92؟\r\n\r\nنظریه مشورتی:\r\nنظر به اينكه راجع به مجازات و اقدامات تأميني و تربيتي اطفال و نوجوانان در قانون اصلاح قانون مبارزه با مواد مخدر حكم خاصي وجود ندارد. لذا مشمول عمومات قانون مجازات اسلامي مصوب 1392 مي باشد.","نظریه شماره 184\r\n............................\r\n14/10/92\r\n1993/92/7\r\n92-186/1-1364\r\n............................\r\nسوال:\r\nاحتراما چنانچه ضارب دريك درگيري با قمه به شخصي حمله كند وبا ضربات پياپي به او ابتدا دو انگشت دست راست او را قطع و سپس مچ همان دست او را قطع نمايد.\r\n1-آيا قصاص انگشتان دست راست در قصاص قطع مچ داخل مي­شود؟\r\n2- چنانچه شاكي ازقصاص مچ صرفنظر نمايدآيا مي­تواند اقدام به قصاص انگشتان ضارب نمايد يا اينكه الزاما قصاص انگشتان درقصاص مچ داخل مي­شود وفقط يك حق براي شاكي به وجود مي­آيد.\r\n\r\nنظریه مشورتی:\r\nدر فرض سؤال، چنانچه ضربات وارده متوالي باشد در حكم يك ضربه است و با تّوجه به ذيل ماده 299 قانون مجازات اسلامي 1392 و تبصره آن فقط يك حق قصاص ( قصاص مچ) براي مجنيٌ­عليه ثابت مي شود و با توجه به ماده 390 قانون ياد شده مجنيٌ­عليه با رضايت مرتكب مي تواند به قصاص انگشتان بسنده كند.","نظریه شماره 185\r\n............................\r\n14/10/92\r\n1987/92/7\r\n92-218-1470\r\n............................\r\nسوال:\r\n1-چنانچه دعوايي در شوراي حل اختلاف مطرح شده باشد و خواهان دعواي را تقويم نكرده باشد وخوانده هم به صلاحيت شورا اعتراض ننمايد و شورا رسيدگي وراي صادر نمايد وبه راي اعتراض شود كه شورا صالح نبوده آيا دادگاه مي­تواند چون خواسته مقوم نشده نقص بگيرد وپرونده را به شورا اعاده نمايد تا خواسته مقوم شود؟\r\n2-چنانچه درمورد فوق درجلسه آخر خواهان درجلسه شوراي حل اختلاف اعلام نمايد نسبت به خواسته اجرت­المثل كه يكصدميليون ريال كارشناسي تعيين نموده اعلام رضايت مي­نمايد شورا چه قراري بايد صادر نمايد رد دعوي يا سقوط دعوي؟\r\n3-چنانچه دادگاه عمومي درمقام رسيدگي به راي شورا تشخيص دهد شوراي حل اختلاف صالح نبوده چه تصميمي بايد اتخاذ نمايد؟\r\n\r\nنظریه مشورتی:\r\n1-تقويم خواسته به معنايي كه در طرح دعوي در دادگاههاي عمومي به موجب دادخواست مطرح مي باشد، در شوراي حل اختلاف موضوعيت ندارد؛ بنابراين با توجه به ماده 21قانون شوراهاي حل اختلاف كه اين شوراها را از تشريفات دادرسي از جمله شرايط شكلي دادخواست معاف داشته است اخطار رفع نقص براي تقويم خواسته در فرض استعلام فاقد وجاهت قانوني است و اعمال ماده 350 قانون آئين دادرسي در امور مدني نيز كه ناظر به دادگاههاي تجديدنظر استان است در دادگاههاي عمومي موقعيت ندارد. امّا اين امر مانع از آن نيست كه دادگاه عمومي (مرجع تجديدنظر)براي تعيين ارزش واقعي خواسته كه ملاك صلاحيت شوراهاي حل اختلاف است از جمله اقدام به تعيين كارشناس نمايد.\r\n2- در فرض اين بند از استعلام كه ارزش خواسته توسط كارشناس در جلسه رسيدگي شورا افزون بر صلاحيت شوراي حل اختلاف تعيين شده، شورا بايد پرونده را به لحاظ نداشتن صلاحيت، بايگاني و طرفين را به مرجع قضائي صالحه هدايت نمايد.\r\n3- در صورتي كه دادگاه در رسيدگي به اعتراض نسبت به رأي شوراي حل اختلاف تشخيص دهد شورا اساساً صالح به رسيدگي نبوده، رأي را نقض و رسيدگي ماهوي مي نمايد. در صورتي كه مرجع ديگري راصالح بداند پس از نقض رأي، پرونده را به مرجع صالحه ارسال مي نمايد.ق","نظریه شماره 186\r\n............................\r\n8/10/92\r\n1953/92/7\r\n92-186/1-1379\r\n............................\r\nسوال:\r\nآيا مجازات حبس ابد مشمول بند اول مجازاتهاي درجه يك حبس بيش از بيست وپنج سال موضوع ماده 19 قانون مجازات اسلامي مصوب 1/2/92 مي­شود يا خير.\r\n\r\nنظریه مشورتی:\r\nمجازات حبس ابد با توجه به ماده 19 قانون مجازات اسلامي كه حبس بيش از 25 سال مجازات تعزيري درجه 1 پيش بيني شده است، مجازات تعزيري درجه يك محسوب مي شود.ق","نظریه شماره 187\r\n............................\r\n14/10/92\r\n1988/92/7\r\n92-186/1-875\r\n............................\r\nنظریه مشورتی:\r\n1-با توجه به اينكه در ماده 262 قانون مجازات اسلامي مصوب 1392 دو مصداق براي سبّ نبي بيان شده است، يعني قذف و دشنام، و دشنام به معناي نام زشت، فحش، طعنه، بهتان و لعن است بنابراين هر گفتار يا نوشته اي كه دلالت بر اين معاني داشته باشد، سب محسوب مي شود.\r\n2- هر اهانتي سبّ نبي محسوب نمي شود و چنانچه مصداق بند يك باشد، سبّ­نبي محسوب مي گردد.\r\n3- وصف عظام يك وصف احترامي است و شامل كليه پيامبران الهي مي گردد.\r\n4- در مواردي كه مطالب اهانت آميز به پيامبر اسلام(ص) و يا انبياء ديگر از مصاديق سب نباشد مطابق ماده 513 قانون مجازات اسلامي مصّوب 1375 تعيين مجازات مي گردد.\r\n5- دشنام يكي از مصاديق توهين و اخص از آن است و مفهوم آن به شرح بند يك است و تشخيص آن بالحاظ عرفيات جامعه و با در نظر گرفتن شرايط زماني و مكاني و موقعيت اشخاص به عهده قاضي رسيدگي كننده است.","نظریه شماره 188\r\n............................\r\n1/10/92\r\n1899/92/7 \r\n1462-1/186-92\r\n............................\r\n سوال:\r\nاحتراما نظربه اينكه حسب بند ماده 109 قانون مجازات اسلامي جرائم اقتصادي از جمله كلاهبرداري مستثني ازشمول مرورزمان اجرا مي باشند مستدعي است با توجه به نظرات مختلف قضائي درسطح استان ارشاد شود آيا بزه انتقال مال غير كه حسب نظريه شماره 1353/7 مورخ 4/3/84 آن اداره درحكم كلاهبرداري است و با توجه به اصل حقوقي تفسير قوانين كيفري به نفع متهم و نيز كلمه شامل در بند ب ماده 109 كه ظاهرا برخلاف كلمه مانند دلالت برحصرمي كند مشمول اين استناد مي باشد يا خير.\r\n\r\nنظريه مشورتی:\r\nفروش مال غير به صراحت ماده 1 قانون مجازات راجع به انتقال مال غير مصوب 1308 كلاهبرداري قلمداد شده است و در نتيجه با رعايت نصاب مقرر در بند ب ماده 109 قانون مجازات اسلامي مصوب 1392 مشمول مرور زمان نخواهد بود./الف","نظریه شماره 189\r\n............................\r\n4/10/92\r\n1919/92/7 \r\n 1400-1/186-92\r\n............................\r\nسوال:\r\nبا لحاظ تبصره ماده 4 قانون تشكيل دادگاههاي عمومي و انقلاب اعلام فرمائيد رسيدگي به جرائم مديران عامل مناطق آزاد با كدام­يك از مراجع قضايي مي­باشد.\r\n\r\nنظريه مشورتی:\r\nازمديران عامل مناطق آزاد در تبصره ماده 4 قانون تشكيل دادگاه هاي عمومي وانقلاب (اصلاحي 28/7/81) نام برده نشده است. بنابراين اگر ايشان عنوان ديگري مانند معاون وزير را نداشته باشند،‌ به اتهامات آنان در دادگاه عمومي محل وقوع جرم رسيدگي مي شود كه تشخيص آن با مرجع قضايي رسيدگي كننده است.","............................\r\nشماره: 190\r\nمورخ: 7/10/92\r\nنظریه شماره: 1924/92/7\r\nشماره پرونده: 1449-1/186-92\r\n............................ \r\nسوال:\r\nبه موجب تبصره3 ماده 703 اصلاحي قانون مجازات اسلامي بخش تعزيرات دادگاه  نمي­تواند تحت هيچ شرايطي حكم به تعليق اجراي مجازات مقرر در مادتين702 و 703 اين قانون را صادرنمايد بر اساس بند ت ماده47 قانون مجازات اسلامي مصوب1/2/92 آيا قيد قاچاق عمده صرفا مربوط به مواد مخدر روان­گردان بوده يا شامل مشروبات الكلي و سلاح ومهمات نيزمي­باشد به عبارتي خريد وفروش نگهداري درغير موارد قاچاق عمده قابل تعليق است يا نه ومقررات اين بند ناسخ تبصره 3 ماده 703 قانون اول­الذكر مي باشد يا خير.\r\n\r\nنظريه مشورتی:\r\nبا توجّه به صراحت بند ت ماده 47 قانون مجازات اسلامي 1392 ممنوعيت تعويق صدور حكم ونيز تعليق اجراي مجازات صرفاً شامل \" قاچاق عمده مشروبات الكلي\" يعني وارد كردن مشروبات الكلي به طور عمده به كشور ايران يا خارج كردن آن از كشور است وبه جرايم حمل ونگهداري مشروبات الكلي در داخل كشور تسّري ندارد. لذا با عنايت به مغايرت بند مذكور با تبصره 3ماده 703 قانون مجازات اسلامي مصوب 1387، توجهاً به ماده 728 قانون مجازات اسلامي 1392، بايد طبق قانون مؤخرالتصويب كه ناسخ قسمت هاي مغاير قانون مقدم است وآخرين اراده مقنن مي باشد،عمل شود. به عبارت ديگر طبق ماده 728 قانون مجازات اسلامي 1392، بند ت ماده 47اين قانون، مقررات تبصره 3ماده 703قانون مجازات اسلامي مصوب 1387را در حدّ مغايرت نسخ نموده است.","............................ \r\nشماره: 191\r\nمورخ: 8/10/92\r\nنظریه شماره: 1952/92/7\r\nشماره پرونده: 1463-1/186-92\r\n............................\r\nسوال:\r\nبا توجه به ماده­ي440 قانون مجازات اسلامي سابق ومواد 652 و705 قانون مجازات اسلامي جديد بفرماييد چنانچه ضربه­اي به محل ديگري غير ازمحل مندرج درقانون وارد آيد كه در اثرآن ضبط ادرار يا مدفوع در اختيار مجني عليه نباشد حكم آن چيست.\r\n\r\nنظريه مشورتی:\r\nدر قانون مجازات اسلامي مصوب 1370، مقنن حكم قضيه را در هر دو مورد در ماده 440 مشخص كرده بود كه ديه كامل تعلق مي گرفت. ولي در قانون مجازات اسلامي 1392 در ماده 652 حكم قضيه فقط در يك مورد اعلام شده است؛ بنابراين ماده 705 اين قانون گرچه عام و كلي است، ناظر به مورد دوم (ضربه به محل ديگري غير از محل مصرح در ماده 652 كه منجر به عدم ضبط دائم مدفوع يا ادرار شود) است كه ديه كامل دارد.","............................\r\nشماره: 192\r\nمورخ: 8/10/92\r\nنظریه شماره: 1947/92/7\r\nشماره پرونده: 1477-1/186-92\r\n............................ \r\nسوال:\r\n1-مرتكب جرم قتل عمدي زن مسلمان مرد مسلمان(قاتل)محكوم به قصاص نفس گرديده است اولياءدم بايد پيش از اجراي حكم قصاص نصف ديه كامل را بپردازند كه توان پرداخت مالي براي رد فاصل فاضل ديه به ميزان نصف ديه كامل مرد مسلمان به محكوم­عليه را ندارند آيا به استناد تبصره ماده 551 قانون مجازات اسلامي (ديات) اولياءدم مي­توانند از صندوق تامين خسارت­هاي بدني ازكمك مالي براي پرداخت نصف ديه كامل برخودار شوند؟ اگرپاسخ منفي است براي اينكه نصف ديه كامل ازطريق بيت­المال تاديه گردد تا حكم اجرا گردد به كجا بايد مراجعه شود؟\r\n\r\nنظريه مشورتی:\r\nبه موجب تبصره ماده 551 قانون مجازات اسلامي مصوب 1392، قانونگذار براي رعايت تعادل ديه زن ومرد با لحاظ موازين شرعي مقرر نموده، مابقي آن تا سقف ديه مرد از صندوق تأمين خسارت هاي بدني پرداخت مي شود. اين تبصره شامل فرض سؤال كه مقتول زن مسلمان و قاتل مرد مسلمان است و براي قصاص قاتل اولياء دم بايد معادل نصف ديه مرد را به قاتل بپردازند تا او را قصاص نمايند، نمي شود. در چنين فرضي اگر جنايت نظم و امنيت عمومي را بر هم زند يا احساسات عمومي را جريحه دار كند و مصلحت در اجراي قصاص باشد، لكن خواهان قصاص (اولياء‌ دم مقتول) تمكن از پرداخت فاضل ديه را نداشته باشند، طبق ماده 428 قانون ياد شده با درخواست دادستان و تأييد رئيس قوه قضائيه فاضل ديه از بيت المال پرداخت مي گردد.","............................ \r\nشماره: 193\r\nمورخ: 8/10/9:2\r\nنظریه شماره: 1957/92/7\r\nشماره پرونده: 1534-1/186-92\r\n............................  \r\nسوال\r\nباعنايت به مواد 27و 28 قانون مجازات اسلامي درخصوص احتساب ايام بازداشت وميزان جزاي نقديآيامبلغ سيصدهزارريال نسبت به محكومين قبل ازتصويب قانون مجازات اسلامي مصوب سال92 قابليت اجرايي دارد ويا صرفا نسبت به محكومين بعد از تصويب اين قانون اجرا گردد.\r\n\r\nنظريه مشورتی:\r\nسيصد هزار ريال جزاي نقدي بدل از يك روز حبس موضوع ماده 27 قانون مجازات اسلامي 1392 از تاريخ لازم الاجراء شدن اين قانون شامل كساني كه قبلاً محكوم شده اند، نيز مي شود.","............................\r\nشماره: 194\r\nمورخ: 14/10/92\r\nنظریه شماره: 1986/92/7\r\nشماره پرونده: 92-186/1-1451\r\n............................ \r\nسوال:\r\nدر ماده 537 قانون مجازات اسلامي 92 قانونگذارضمن توجه به نقش مجني عليه در بروز جنايت درپارگراف دوم به بحث مستند بودن سرايت اصل جنايت به عمد يا تقصيرمجني عليه وضامن نبودن مرتكب به مورد سرايت كه ظاهرا اصل جنايت مي­باشد اشاره نموده است لهذا تقاضا دارد اعلام فرمائيد عبارت سرايت مندرج در اين ماده برخلاف ظاهر لغوي وادبي خود با سرايت مندرج درمواد 300و394و439و440 قانون م.ا.92 مي­تواند وحدت معنا داشته باشد وبه جنايتي غير از اولين جنايت بروز يافته اشاره كند توضيح اينكه تفسير اين ماده مي­تواند موجب شود درحوادثي مانندحوادث كار كه بين كارفرما( كه نظامات فني وبهداشت كار را رعايت نكرده)وكارگر مشاركت درسبب رخ مي­دهد مرتكب كارفرما بدون لحاظ درصد دخالت تقصير اصلا ضامن شناخته نشود.\r\n\r\nنظريه مشورتی:\r\n«سرايت»در لغت به معني اثر كردن است و قانونگذار در مواد مختلف قانون مجازات اسلامي 1392 بين اصل جنايت و آثار بعدي آن از حيث عمد يا تقصير مرتكب و يا مجنيٌ­عليه تفاوت قائل شده است از جمله ماده 537 اين قانون اشاره دارد كه چنانچه اصل جنايت مستند به عمد يا تقصير مرتكب باشد امّا سرايت آن مستند به عمد يا تقصير مجنيٌ­عليه باشد، مرتكب نسبت به مورد سرايت ضامن نيست مثلاً اگر فردي عمداً يا در اثر تقصير جرحي به عضو شخص ديگري وارد كند و بعداً مجنيٌ­ عليه با بي احتياطي موجب آلودگي آن عضو به ميكرب شود و بر اثر اين آلودگي عضو مذكور عفونت نمايد و ناچاراً آن عضو قطع شود، كسي كه جرح را وارد كرده است ضامن قطع پاي مجنيٌ­عليه نيست، اين مفهوم تفاوتي با مفهوم سرايت در ساير مواد قانوني ندارد.","............................\r\nشماره: 195\r\nمورخ: 15/10/92\r\nنظریه شماره: 2000/92/7\r\nشماره پرونده: 850-1/186-92\r\n............................\r\nسوال:\r\nمعروض مي دارد درماده 47 قانون مجازات اسلامي مصوب 1392جرائم عليه امنيت داخلي وخارجي وجرائم سازمان يافته وقاچاق عمده مواد مخدر و روانگردان­ها غير قابل تعليق عنوان گرديده است فلذا مستدعي بيان فرمائيد:\r\n1-چه جرائمي جرائم عليه امنيت داخلي ويا خارجي محسوب مي گردد تعريف آن چيست و كدامين جرائم از مصاديق آن محسوب مي شود؟\r\n2-جرائم سازمان يافته كه مشمول اين ماده است چه نوع جرائمي است؟\r\n3-قاچاق عمده مواد مخدر و روانگردان چه ميزان از مواد را شامل مي گردد و آيا حمل مواد مخدر و يا روانگردان را هم شامل مي گردد؟\r\n4-آيا قيد عمده شامل مشروبات الكلي و سلاح و مهمات هم مي باشد و يا خير.\r\n\r\nنظريه مشورتی:\r\n1- عمده جرايم امنيت داخلي و خارجي در فصل اول كتاب پنجم قانون مجازات اسلامي 1375 از ماده 498 الي 512 آمده است، بديهي است جرايم مشابه ديگر در متون قوانين جزايي مختلف نيز مي تواند مشمول جرايم عليه امنيت داخلي و خارجي قرار گيرد از جمله در فصل دوم قانون مجازات جرايم نيروهاي مسلح مصوب 1382 مصاديقي از جرايم عليه امنيت داخلي و خارجي تصريح شده است. تعريفي در قانون براي جرم عليه امنيت داخلي و خارجي نشده است و براي مطالعه در اين مورد مي توان به كتب حقوق جزا مراجعه نمود.\r\n2- با عنايت به عبارت مندرج در عنوان فصل چهارم از بخش سوم قانون مجازات اسلامي مصوب 1392 و مقررات ماده 130 آن و تعريف مقرر در تبصره يك اين ماده مي توان گفت جرايم سازمان يافته، جرايمي است كه توسط گروه مجرمانه كه عبارت است از گروه نسبتاً منسجم، متشكل از سه نفر يا بيشتر كه براي ارتكاب جرم تشكيل مي شود يا پس از تشكيل، هدف آن براي ارتكاب جرم منحرف مي گردد، ارتكاب مي يابد.\r\n3- با توجه به اينكه مقنن در قانون مجازات اسلامي 1392 ضابطه اي براي تشخيص ملاك \"قاچاق عمده\" تعيين ننموده است در نتيجه تشخيص مصداق آن به عهده قاضي رسيدگي كننده است كه با توجه به اوضاع احوال پرونده از جمله ميزان، نحوه بسته بندي و غير مشخص مي گردد. \r\n- با توجه به ماده 17 قانون اصلاح قانون مبارزه با مواد مخدر الحاقي 1389 منظور قاچاق مواد موضوع اين قانون، وارد كردن اين مواد به داخل كشور يا خارج كردن آن از كشور مي باشد بنابراين حمل مواد مخدر يا روان گردان هاي صنعتي غير دارويي به كشور يا خارج از كشور مي تواند مشمول عنوان قاچاق قرار گيرد ولي حمل اين مواد در داخل كشور (از شهري به شهر ديگر) مشمول عنوان قاچاق نيست.\r\n4- قيد \"عمده\" در بند ت ماده 47 قانون مجازات اسلامي شامل مشروبات الكلي،‌سلاح و مهمات هم مي باشند.","............................\r\nشماره: 196\r\nمورخ: 15/10/92\r\nنظریه شماره: 2002/92/7\r\nشماره پرونده: 1502-1/186-92\r\n............................\r\nسوال:\r\n1-با توجه به خاص بودن قانون مواد مخدر وموضوعيت مواد درمواد مخدر سكوت آن قانون درتعدد جرم وبا توجه به اينكه وفق ماده38 قانون مذكوردادگاه بايد با رعايت تناسب مجازات تعيين وميتواند مجازات را تا نصف حداقل تخفيف دهد آيا ماده 134 قانون مجازات اسلامي جديد در مواد مخدر جاريست؟\r\n2-درصورتي كه اين ماده درمواد مخدرجاري باشد دادگاه محترم بايد دردادنامه مراتب را تجويز واجراي مجازات اشد را دستور دهد يا خير؟\r\n3-درصورتي كه دادگاه هيچگونه دستوري صادر ننمايد وظيفه اجراي احكام چه             مي باشد آيا بايد پرونده را به دادگاه جهت اعمال و ارشاد در مورد ماده 134 ارسال نمايد يا اينكه مستقيما بايد اعمال نمايد؟\r\n4-صرف ذكر اجراي مجازات اشد يا اعمال ورعايت ماده134 دردادنامه كفايت         مي كند يا خير؟ يا اينكه دادگاه بايد دستور اجراي مجازات اشد را با تعيين آن به صراحت صادر نمايد؟\r\n5-مرجع تشخيص مجازات اشد چه مرجعي است دادگاه يا اجراي احكام؟ با توجه به اينكه اجراي احكام زيرنظردادگاه انجام وظيفه مي­نمايد ونظرات مختلفي در اين مورد وجود دارد.\r\n6-درصورت وجود جرايم درصلاحيت مراجع مختلف وتكليف دادگاه در تجويز ماده فوق­الذكر با كدام دادگاه صالح يا شعبه مقدم و ماخر مي­باشد؟\r\n7-با تصويب ماده134 قانون مجازات اسلامي جديدماده184 قانون آيين دادرسي كيفري جاريت يا نقض ضمني شده است.\r\n\r\nنظريه مشورتی:\r\n1- در هر مورد كه در قانون اصلاح قانون مبارزه با مواد مخدر كه مصوب مجمع تشخيص مصلحت نظام است، حكم خاصي وجود دارد بايد بر اساس اين قانون عمل شود و در مواردي كه اين قانون ساكت است مشمول عمومات قانون مجازات اسلامي 1392 مي باشد و چون در خصوص تعدد، مقررات خاصي در قانون اصلاح قانون مبارزه با مواد مخدر وجود ندارد لذا طبق مقررات ماده 134 قانون مجازات اسلامي 1392 در خصوص تعدد جرايم موضوع قانون اصلاح قانون مبارزه با مواد مخدر بايد عمل شود.\r\n(2-3-4)-در صورت اعمال مقررات ماده 134 قانون مجازات اسلامي 1392 فقط مجازات اشد قابل اجراء است اعم از اينكه در دادنامه تصريح شده باشد يا نه به عبارت ديگر درج يا عدم درج اين مطلب در دادنامه تأثيري در قضيه ندارد.\r\n5- اگر مجازات اشد واضح بوده و توسط قاضي اجراي احكام نيز قابل تشخيص باشد نيازي به استعلام از دادگاه نيست ولي در صورت ابهام بايد از دادگاه صادركننده حكم سؤال شود.\r\n6و7- صدور حكم واحد در خصوص شخصي كه داراي محكوميت هاي قطعي متعددي است با رعايت صلاحيت ذاتي وفق مقررات ماده 184 قانون آئين دادرسي دادگاه هاي عمومي وانقلاب در امور كيفري مصوب 1378 صورت مي گيرد. ضمناً ماده 184 ياد شده با ماده 134 قانون مجازات اسلامي مغايرتي نداشته و به قوت خود باقي است.","............................\r\nشماره: 197\r\nمورخ: 15/10/92\r\nنظریه شماره: 2004/92/7\r\nشماره پرونده: 1456-1/186-92\r\n ............................\r\nسوال:\r\nباتوجه به ماده 467 قانون مجازات اسلامي مصوب 92 درصورتي كه مرتكب نابالغ جراحت نافذه يا جائفه ايجاد نمايد ديه آن به عهده خود مرتكب است يا عاقله او.\r\n\r\nنظريه مشورتی:\r\nبا توجه به مواد 711و712 قانون مجازات اسلامي مصوب سال 1392 در خصوص جراحات جائفه و نافذه و ماده 467 همان قانون كه مقرر مي دارد عاقله مكلف به پرداخت ديه جنايت هاي كمتر از موضحه نيست هر چند مرتكب نابالغ يا مجنون باشد، در فرض سؤال كه جراحات وارده از ناحيه نابالغ جائفه يا نافذه است و هر كدام از اين جراحات، ديه بيشتر از موضحه دارند، در صورت ارتكاب آن توسط شخص نابالغ يا صغير، ديه بر عهده عاقله خواهد بود.","............................\r\nشماره: 198\r\nمورخ: 16/10/92\r\nنظریه شماره: 2011/92/7\r\nشماره پرونده: 1544-1/186-92\r\n ............................\r\n سوال:\r\nبا رعايت قانون مجازات اسلامي سال70 براي يك متهم به اتهام­هاي سرقت،خيانت در امانت،كلاهبرداري حكم به محكوميتهاي متعددي صادرشده ودرحال اجراء است آيا ماده 134 قانون جديد درمورد آنها اعمال شدني است؟با مثبت بودن پاسخ شيوه اعمال آن چگونه است.\r\n\r\nنظريه مشورتی:\r\nطبق ماده 47 قانون مجازات اسلامي مصوب 1370 در تعدد جرايم مختلف قاعده جمع مجازاتها حاكميت داشته و با توجه به ماده 134 قانون مجازات اسلامي مصوب 1392 در تعدد جرايم موجب تعزير( اعم از مشابه يا مختلف) فقط مجازات اشد قابل اجراء است بنابراين به طور مطلق نمي توان گفت قانون جديد اخف از قانون سابق است و در هرمورد بايد بررسي شود تا مشخص گردد كه مجموع مجازاتهاي تعيين شده بر اساس قانون سابق در جرايم مختلف بيشتر از مجازات اشدي است كه قانونگذار در ماده 134 پيش بيني نموده يا نه، آنگاه در صورت اخف بودن قانون لاحق بر اساس بند ب ماده 10 اين قانون عمل شود.ق","............................\r\nشماره 199\r\nمورخ: 16/10/92\r\nنظریه شماره: 2016/92/7\r\nشماره پرونده: 1300-1/186-92\r\n ............................\r\nسوال:\r\nچنانچه شخصي با استفاده از ابزار سمعي وبصري تهديد به زنا نمايد و زنا نيز محقق شود حكم آن اعدام است واين موضوع را در حكم زناي به عنف بيان نموده است حال سوال اينست كه آيا حكم اعدام براي چنين شخصي(درقانون سمعي وبصري)از باب قياس مستنبط عله است يا از باب ضرورت يا اساسا حكم صادره داراي عنوان ثانوي است يا خير؟ بهرحال حكم اعدام براي چنين شخصي با كداميك از عناوين موجود در فقه اسلامي تطابق دارد.\r\n\r\nنظريه مشورتی:\r\nطبق بند ت ماده 224 قانون مجازات اسلامي 1392 زناي به عنف يا اكراه از سوي زاني، موجب اعدام زاني است وآنچه در ماده 4 قانون نحوه مجازات اشخاصي كه در امورسمعي وبصري فعاليت هاي غير مجاز مي نمايند ( مصوب 1386) از مصاديق زناي با اكراه است واعدام طبق بند ت ماده 224 قانون مجازات اسلامي حكم اوليه مجازات مرتكب زناي به عنف است.","............................\r\nشماره: 200\r\nمورخ: 17/10/92\r\nنظریه شماره: 2022/92/7\r\nشماره پرونده: 1443-1/186-92\r\n............................ \r\nسوال\r\nالف-اختلاس توام باجعل به ده سال حبس تعزيري پرداخت جزاي نقدي به مبلغ پانصدميليارد ريال و انفصال دائم از خدمات دولتي.\r\nب- رشوه به تحمل ده سال حبس تعزيري پرداخت جزاي نقدي به مبلغ شش ميليارد و هشتصد ميليون ريال تحمل 74 ضربه شلاق وانفصال موقت به مدت 3 سال ازخدمات دولتي ج- مشاركت در اهمال و تفريط در انجام وظيفه منجر به تضييع اموال و وجوه دولتي به 74 ضربه شلاق محكوميت يافته كه مي­بايستي بر اساس ماده 134 قانون مجازات اسلامي فقط مجازات اشد از ميان مجازات­هاي تعيين شده قابليت اجرا دارد خواهشمند است در موارد ذيل اين اجرا را ارشاد فرمائيد.\r\nالف - با توجه به اينكه درخصوص اتهامات اختلاس ورشوه چندين مجازات حبس،جزاي نقدي، انفصال اعم از دائم وموقت، شلاق) پيش­بيني شده است بايد از ميان آنها شديدترين به طور مثال فقط حبس مورد اجرا قرار گيرد؟\r\nب - درفرض لزوم اجراي تمامي مجازات اشد يك اتهام درخصوص محكوم­عليه با توجه به اينكه در رديف مجازاتهاي مزبور به اتهام ارتشاء محكوم عليه 74 ضربه شلاق وجود دارد ليكن در رديف مجازاتهاي مربوط به اتهام اختلاس وي مجازات شلاق وجود ندارد صرفنظر از ميزان جزاي نقدي وانفصال از خدمات دولتي كه درخصوص اتهام اختلاس شديدتر است كداميك ازمجازاتهاي مربوط به اتهام اختلاس ويا اتهام ارتشاء دراين پرونده بايستي نسبت به محكوم­عليه مزبور اعمال گيرد.\r\n\r\nنظريه مشورتی:\r\nالف - چنانچه مجازات جرمي در قانون از چند جنس مختلف باشد (مانند شلاق و جزاي نقدي و حبس) در اين صورت در صورت اثبات جرم همه آن ها بايد مورد حكم قرار گرفته و اجراء شود زيرا مجموع آن ها \"مجازات قانوني\" جرم است.\r\nب - با توجه به ميزان محكوميت هاي مذكور در استعلام و با استناد به ماده 134 قانون مجازات اسلامي 1392 تنها مجازات اشد يعني مجازات تعيين شده براي جرم اختلاس در مورد محكومٌ عليه اجراء‌ مي شود زيرا: اولاً- با توجه به تبصره 2 ماده 19 قانون مجازات اسلامي 1392 ميزان جزاي نقدي آن از نوع مجازات هاي تعزيري درجه يك است در حاليكه مجازات 74 ضربه شلاق، تعزيري درجه 6 محسوب است.ثانياً- انفصال دائم از خدمات دولتي از مجازات هاي درجه 4 محسوب مي گردد در حاليكه انفصال موقت از خدمات دولتي به مدت سه سال در مورد جرم ارتشاء با توجه به ماده 19 قانون مزبور از مجازات هاي درجه شش محسوب است.ثالثاً- در مقام مقايسه بين جزاي نقدي مربوط به محكوميت بزه اختلاس و ارتشاء، ميزان جزاي نقدي بزه اختلاس بيشتر است.","............................\r\nشماره: 201\r\nمورخ: 17/10/92\r\nشماره نظریه: 2029/92/7\r\n شماره پرونده: 932-1/186-92\r\n ............................\r\nسوال:\r\nاحتراما درابتداي ماده 134 قانون مجازات اسلامي مصوب 1/2/92 اينگونه آمده است درجرايم موجب تعزير هرگاه جرايم ارتكابي بيش از سه جرم نباشد دادگاه براي هريك از آن جرايم حداكثر مجازات مقرر را حكم مي كند و هرگاه جرايم ارتكابي بيش از سه جرم باشد مجازات هر يك را بيش ازحداكثرمجازات مقرر قانوني مشروط به اينكه از حداكثر به اضافه آن تجاوز نكند تعيين مي نمايد درهريك از موارد فوق فقط مجازات اشد قابل اجرا است واگر مجازات اشد به يكي از علل قانوني تقليل يابد يا تبديل يا غير قابل اجرا شود مجازات اشد بعدي اجرا مي گردد\r\nدرهرمورد كه مجازات فاقد حداقل و حداكثر باشد اگر جرايم ارتكابي بيش از سه جرم نباشد تا يك چهارم و اگر جرايم ارتكابي بيش از سه جرم باشد تا نصف مجازات مقرر قانوني به اصل آن اضافه مي گردد مستدعي است نظربه اينكه تعداد بسياري از محكومين اين مرجع داراي جرايم ارتكابي متعدد مي باشند و تعداد زيادي از اين دسته محكومين درحال تحمل حبس مي باشند در خصوص سوالات و ابهامات ذيل نظريه حقوقي خود را ارائه فرمائيد.\r\n1-آيا صدورحكم به حداكثر مجازات مقرر درجرايم ارتكابي تا سه جرم يا بيش از حداكثرمجازات مقرر درجرايم ارتكابي بيش از سه جرم ازسوي دادگاه الزامي است يا دادگاه در اين زمينه اختيار دارد.\r\n2-در صورت تكليف و الزام دادگاه در دومورد فوق چنانچه به تكليف قانوني خود عمل نكند وپرونده به اجراي احكام ارسال گردد وظيفه اين مرجع چيست.\r\n3-در اين ماده گفته شده كه درهر يك از موارد فوق فقط مجازات اشد قابل اجرا است منظور ازاين قسمت ماده كه وظيفه اجراي احكام است چيست آيا اين درك ازماده كه چنانچه دادگاه مثلا حكم به 5 سال سه سال و دوسال داده باشد اجراي احكام صرفا مجازات اشد كه پنج سال هست را مي بايست اجرا نمايد و پس از آن بدون اجراي مجازات سه سال و دوسال محكوم عليه را آزاد نمايد درست است لطفا توضيحات لازم را ارائه فرمائيد.\r\n4-تكليف احكامي كه قبل از تصويب اين قانون درخصوص جرايم متعدد صادر گرديده است و طبيعتا بسياري از آنها مطابق اين ماده قانوني نمي باشند وهنوز به مرجله اجرا درنيامده است ويا اينكه درحال اجرا است چگونه است و وظيفه مرجع اجراي احكام در اين مورد چيست.\r\n5-در مورد مجازات هايي كه فاقد حداقل وحداكثر مي باشد چنانچه دادگاه مطابق اين ماده به وظيفه قانوني خود عمل نكرده باشد وظيفه مرجع اجراي احكام چيست.\r\n\r\nنظريه مشورتی:\r\n1- رعايت مقررات ماده 134 قانون مجازات اسلامي در خصوص تعدد جرايم ارتكابي موجب تعزير و تعيين مجازات بر اساس مقررات اين ماده از سوي دادگاه الزامي است.\r\n2- با وصف قطعي بودن حكم، قاضي اجراي احكام كيفري، چاره اي جز اجراي حكم    لازم الاجراء ندارد و نمي تواند به ادعاي اينكه حكم صادره اشتباه است و مقررات ماده 134 قانون مجازات اسلامي رعايت نشده، از اجراي حكم لازم الاجراء خودداري نمايد مگر اينكه حكم قطعي به يكي از طرق قانوني نقض يا فسخ گردد، (قبل از اجراي حكم داديار اجراي احكام بايد پرونده را به نظر رياست كل دادگستري استان برساند تا چنانچه حكم صادره را خلاف بين شرع تشخيص دادند از طريق تقاضاي اعمال ماده 18 قانون اصلاح قانون تشكيل دادگاه هاي عمومي و انقلاب اقدام نمايند.)\r\n3- طبق ماده 134 قانون مجازات اسلامي در صورت تعدد جرايم ارتكابي موجب تعزير، مجازات هر يك از جرايم بر اساس ماده مزبور تعيين و فقط مجازات اشد قابل اجراء است و در فرض سؤال كه متهم به مجازات 5 سال، 3 سال،‌2 سال حبس محكوم شده است صرفاً مجازات اشد كه همان 5 سال حبس است قابل اجراء‌ است و در صورت اجراء،‌ اجراي مجازات هاي ديگر\r\nمنتفي است ضمناً دادگاه بايد در حكم خود مجازات اشد قابل اجراء‌ را تعيين كند و با فرض عدم تعيين داديار، اجراي احكام نيز چنين اختياري را دارد.\r\n4- مطابق اصول كلي حقوق جزا قوانين ماهيتي عطف به ماسبق نمي شوند مگر آنكه نسبت به قانون سابق اخف يا مساعدتر به حال مرتكب، باشد اين مطلب در ماده 10 قانون مجازات اسلامي 1392 هم تصريح شده است در خصوص تعدد جرايم مختلف به طور مطلق نمي توان گفت كه مقررات قانون مجازات اسلامي 1392 در اين خصوص خفيف تر نسبت به قانون سابق است يا شديدتر، زيرا طبق ماده 47 قانون مجازات اسلامي 1370 در تعدد جرايم مختلف قاعده جمع مجازات ها اعمال مي شد در حاليكه طبق قانون فعلي فقط يك مجازات اشد قابل اجراء است لذا در هر مورد بايد به طور جداگانه بررسي و مشخص گردد كه مجموع مجازات هاي تعيين شده طبق قانون سابق از مجازات اشدي كه قانون گذار در ماده 134 قانون مجازات اسلامي 1392 پيش بيني نموده، بيشتر است يا نه و در صورت اخف بودن قانون مؤخر بايد بر اساس بند ب ماده 10 اين قانون عمل شود و الاّ مجموع مجازات هايي كه طبق قانون سابق تعيين شده بايد در مورد مرتكب اجراء شود.\r\n5- طبق بند 2 پاسخ داده شده است."," ............................\r\nشماره: 202\r\nمورخ: 17/10/92\r\nنظریه شماره: 2033/92/7\r\nشماره پرونده: 1322-1/186-92\r\n ............................\r\nسوال:\r\nحسب ماده 18 قانون مربوط به مقررات امور پزشكي و دارويي و مواد خوردني و آشاميدني مصوب 1334 اشخاصي كه در تهيه مواد دارويي به هر كيفيتي مرتكب تقلب شوند از قبيل آن كه جنسي را به جاي جنس ديگر قلمداد نمايند و يا آن را با مواد خارجي مخلوط سازند و همچنين با علم به فساد و تقلبي بودن آن مواد براي فروش آماده و يا عرضه بدارندو يا به فروش برساند و يا دارويي را به جاي داروي ديگر بدهند به مجازاتهاي ذيل محكوم خواهند شد:\r\nالف: در صورتي كه استعمال مواد دارويي منحصرا علت فوت باشد مجازات تهيه كننده اعدام است و در صورتي كه يكي از علل فوت باشد مجازات تهيه كننده حبس دائم با اعمال شاقه خواهد بود ... با عنايت به اين مقرره:\r\n1-آيا با وجود تبصره 1 ماده 3 آن قانون اصلاحي 1379 اساسا ماده فوق و بندها و تبصره هاي آن كماكان به عنوان مقرره اي خاص به اعتبار قانوني خود باقي مي باشند يا آنكه به كلي نسخ گرديده اند؟\r\n2-بر فرض اعتبار ساخت اقلام دارويي مجاز بر اساس فهرست منتشره وزارت بهداشت نظير الكل طبي اتانول توسط اشخاص فاقد صلاحيت و يا فاقد پروانه ساخت معتبر از وزارت مذكور با چه مقرره اي قابل مجازات مي باشد؟\r\n3-مقصود از تهيه كننده در ماده مورد سوال چه شخصي است و آيا به فروشنده اقلام دارويي دست ساز تقلبي كه قادر به معرفي سازنده نيست تهيه كننده قابل اطلاق است يا خير؟ در صورت منفي بودن پاسخ فرد مذكور با چه مقرره اي قابل مجازات مي باشد؟\r\n4-بر فرض اعتبار كلي ماده 18 فوق مجازات اعدام مقرر در بند الف آن با عنايت به نظام قانوني فعلي با كداميك از مجازاتهاي اسلامي حد،قصاص و تعزير انطباق دارد؟ بر فرض تعزير بودن نظر به ماده 19 قانون مجازات اسلامي مصوب 92 از كداميك درجات تعزير محسوب خواهد شد و آيا مي توان گفت اگرچه به عنوان مقرره اي خاص تلقي مي شود اما با وضع مقررات عمومي پس از مجازات اعدام ياد شده نسخ گرديده است ؟ در خصوص مجازات حبس دايم مقرر در بندهاي الف و ب اين ماده پاسخ چيست؟\r\n5-در خصوص قرار توقيف اجباري متهمين موضوع تبصره 3 ماده 18 مزبور پاسخ چيست و آيا با وضع مقررا عمومي بعدي نسخ شده است يا خير؟\r\n6-   با عنايت به تبصره 6 ماده 3 قانون صدرالذكر الحاقي 1374 به موجب قانون اصلاح ماده 3 قانون مربوط به مقررات امور پزشكي و دارويي و مواد خوراكي و آشاميدني رسيدگي به جرايم موضوع ماده 18 آن در صلاحيت چه دادگاهي است.\r\n\r\nنظريه مشورتی:\r\n1- ماده 18 قانون مربوط به مقررات امور پزشكي و دارويي و مواد خوردني و آشاميدني مصوب 1334 با اصلاحات و الحاقات بعدي راجع به تقلب در تهيه مواد دارويي به شرح مندرج در اين ماده است در حاليكه تبصره 1 ماده 3 اصلاحي اين قانون مربوط به واردات و خريدو فروش دارو بدون اخذ مجوز از وزارتخانه مربوطه است و اين دو از حيث موضوعات مطرح شده متفاوتند و تعارضي با هم ندارند.\r\n2- ساخت هر نوع دارو يا فرآورده بيولوژيكي توسط اشخاص فاقد صلاحيت يا فاقد پروانه مطابق ماده 15 قانون مربوط به مقررات امور پزشكي و دارويي و مواد خوردني و آشاميدني مصوب 1334 جرم محسوب و مرتكب قابل مجازات است.\r\n3- منظور از تهيه كننده، هريك از اشخاصي هستند كه در ماده 18 قانون مرقوم به آن اشاره شده و حسب مورد به مجازات هاي مقرر در ذيل ماده مذكور محكوم خواهند شد.\r\n5- قرار بازداشت (قرار توقيف) مقرر در تبصره 2 ماده 18 قانون مورد بحث با توجه به بند هـ ماده 35 قانون آئين دادرسي دادگاه هاي عمومي وانقلاب درامور كيفري به اعتبار خود باقي است و نسخ نشده است .\r\n6- طبق تبصره 6 الحاقي 29/1/1374 ماده 3 قانون مربوط به مقررات امور پزشكي و دارويي و مواد خوردني و آشاميدني رسيدگي به جرائم موضوع ماده 18 اين قانون در صلاحيت دادگاه انقلاب اسلامي است."," ............................\r\nشماره: 203\r\nمورخ: 25/10/92\r\nنظریه شماره: 2036/92/7\r\nشماره پرونده: 92-186/1-871\r\n ............................\r\nسوال:\r\n1-آيا بند ت ماده 47 قانون مجازات اسلامي مصوب سال 92 تبصره 3 ماده 703 قانون مجازات اسلامي( تعزيرات) را نسخ ضمني كرده است يا خير؟\r\n2-با عنايت به مفاد ماده 19 قانون جديد‌ آيا امكان تعيين حبس كمتر از سه ماه قابل تصور است يا خير؟ تكليف قانون وصول برخي از درآمدهاي دولت چيست؟\r\n3-با توجه به ماده 64 قانون مجازات جديد كه صدورحكم به مجازات جايگزين حبس را منوط به اعلام گذشت شاكي و وجود جهات تخفيف نموده است آيا در جرائم عمدي موضوع موادد 65-66 قانون مذكور دادگاه مي تواند بدون اعلام گذشت شاكي يا وجود جهات تخفيف حكم به مجازات جايگزين حبس صادر نمايد يا خير؟\r\n4-با توجه به ماده 40 قانون مجازات جديد چنانچه بعد ازصدور قرار تعويق حكم قاضي محكمه تغيير نمايد آيا قاضي جانشين مي تواند با وصف احراز مجرميت متهم حكم به برائت وي صادر نمايد؟\r\n5-با توجه به مواد 401 و 447 و 567 قانون جديد درصدمات بدني عمدي منجر به جراحت حارصه يا داميه يا متلاحمه امكان تعقيب متهم ازحيث جنبه عمومي جرم وجود دارد يا خير.\r\n\r\nنظريه مشورتی:\r\n1-با توجّه به صراحت بند ت ماده 47 قانون مجازات اسلامي 1392 ممنوعيت تعليق اجراي مجازات صرفاً شامل « قاچاق عمده مشروبات الكلي» يعني وارد كردن مشروبات الكلي به كشور ايران يا خارج كردن آن از كشور است وبه جرايم حمل ونگهداري مشروبات الكلي در داخل كشور تسّري ندارد. در تبصره 3ماده 703 قانون مجازات اسلامي مصوب22/8/ 1387، ممنوعيت تعليق اجراي مجازات شامل كليه جرايم موضوع مواد 702 و 703 است لذا به لحاظ مغايرت مقررات مذكور با عنايت به ماده 728 قانون مجازات اسلامي 1392 بند ت ماده 47اين قانون ناسخ قسمت هاي مغاير قانون مقدم است و در موارد مغاير بايد طبق قانون  مؤخر التصويب كه آخرين اراده مقنن است عمل نمود.\r\n2- در غير مواردي كه طبق قانون مجازات اسلامي 1392، دادگاه مجاز و مكلف به تعيين مجازات جايگزين حبس است از جمله مواد 65 و 68 قانون مذكور، دادگاه مي تواند با اعمال كيفيات مخففه با توّجه به بند الف ماده 37 قانون مزبور مجازات حبس مرتكب را يك تا سه درجه تقليل دهد هر چند كمتر از سه ماه باشد، ضمناً قانون وصول برخي از درآمدهاي دولت و مصرف آن در موارد معين نسخ نشده است.\r\n3- با تّوجه به ماده 64 قانون مجازات اسلامي 1392 و تبصره آن، گذشت شاكي و وجود جهات تخفيف از جمله شرايط اعمال مجازات جايگزين حبس است و در جرايم موضوع مواد 65 و 66 قانون مزبور نيز احراز اين شرايط ضرورت دارد.\r\n4- نظريه اكثريت كارگروه قوانين جزايي و كارگروه آئين دادرسي كيفري:‌طبق ماده 40 قانون مجازات اسلامي مصوب 1392 در جرايم موجب تعزير درجه شش تا 8 دادگاه مي تواند پس از احراز مجرميت متهم و احراز شرايط مذكور در ماده، صدور حكم را به مدت شش ماه تا دو سال به تعويق اندازد و پس از گذشت مدت تعويق موضوع ماده 45 چنانچه قاضي دادگاه تغيير كرده باشد، قاضي جانشين بايد موضوع را بررسي و طبق تشخيص خود حكم مقتضي اعم از صدور حكم به تعيين كيفر يا معافيت از كيفر و يا برائت را صادر نمايد و قاضي جانشين مكلف به تبعيت از نظر قاضي صادر كننده قرار تعويق صدور حكم راجع به« احراز مجرميت» نيست.\r\nنظريه اقليت كارگروه قوانين جزايي و كارگروه آئين دادرسي كيفري:\r\nبه موجب ماده 40 قانون مجازات اسلامي مصوب 1392در جرائم موجب تعزير درجه شش تا هشت دادگاه مي تواند پس از احراز مجرميت متهم صدور حكم را به مدت شش ماه تا دو سال به تعويق اندازد لذا دادگاه دو تصميم اتخاذ مي كند: 1- احراز مجرميت 2- تعويق صدور حكم و در نتيجه دادگاه وارد ماهيت شده و حكم به مجرميت صادر مي كند و بخشي از حكم را (يعني تعيين مجازات را ) به موجب قرار تعويق ،به زمان ديگري موكول مي كند. به همين علت اين رأي قابل تجديدنظر است و پس از تجديدنظرخواهي يا انقضاي مهلت، قطعي مي شود بنابراين در اعمال ماده 45 قانون مذكور دادگاه در حدود مقررات آن ماده يعني حسب مورد تعيين كيفر يا صدور حكم معافيت از كيفر اقدام مي كند و حق صدور حكم برائت ندارد.ق","............................\r\nشماره: 204\r\nمورخ: 25/10/92\r\nنظریه شماره: 2040/92/7\r\nشماره پرونده: 1563-1/186-92\r\n............................\r\nسوال:\r\nدر جرائمي كه طبق قانون سابق مجازات اسلامي بيت­المال موظف به پرداخت ديه درحق مصدوم ويا مجروح نبوده ولي طبق قانون جديد مجازات اسلامي(ازجمله مواد 474،471،470 و ....) مسئول پرداخت مي­باشد چنانچه جرم در زمان قبل از تصويب و لازم الاجراء شدن قانون جديد باشد ولي روند رسيدگي به پرونده تا زمان حال ادامه دارد آيا بايستي طبق قانون جديد ديه از بيت­المال پرداخت گردد يا اساسا طبق قانون قبلي عمل خواهد شد.\r\n\r\nنظريه مشورتی:\r\nمقررات مربوط به پرداخت ديه از بيت المال به شرح مقرر در قانون مجازات اسلامي مصوب 1392 كه برگرفته از شرع انور و به منظور جلوگيري از هدر رفتن خون انسان وضع شده، شامل جرائم قبل از لازم الاجراء شدن قانون مجازات اسلامي 1392 نيز است.","............................\r\nشماره: 205\r\nمورخ 25/10/92\r\nنظریه شماره: 2041/92/7\r\nشماره پرونده: 1604-1/186-92\r\n............................ \r\nسوال:\r\nبا عنايت به محتواي ماده 137 از قانون مجازات اسلامي جديد ناظر به ماده 25 وتبصره آن از قانون مارالذكر چنانچه شخصي سابقه محكوميت قطعي به مجازات جرم درجه شش داشته باشد ومجددا مرتكب جرم درجه شش يا درجه چهار ديگر شود آيا مقررات تكرار قابل اعمال هست يا خير؟ استدعا به دو فرض سئوال جهت بهره برداري قضايي پاسخ فرمائيد.\r\nسابقه درجه شش + جرم ارتكابي جديد درجه 6\r\nسابقه درجه شش + جرم ارتكابي جديد يكي از درجات 1 تا 5\r\n\r\nنظريه مشورتی:\r\nچنانچه شخصي مرتكب جرم درجه شش شده باشد و پس از قطعيت حكم، مرتكب يكي از جرايم درجه يك تا شش ديگري شود با توجه به ماده 137 قانون مجازات اسلامي 1392، اگر حكم محكوميت قطعي اجراء نشده و موضوع مشمول مرور زمان اجراي حكم نيز نشده باشد از موجبات تشديد مجازات به لحاظ تكرار جرم است ولي چنانچه محكوميت قطعي اجراء شده باشد با توجه به ماده 25 قانون مرقوم كه براي جرم درجه 6 فرض اعاده حيثيت ننموده است، مشمول مقررات تكرار جرم نمي شود.","............................ \r\nشماره: 206\r\nمورخ: 28/10/92\r\nنظریه شماره: 2042/92/7\r\nشماره پرونده: 1557-1/186-92\r\n............................  \r\nسوال:\r\nچنانچه براثرشليك گلوله ساچمه­اي اسلحه شكاري كه در هرگلوله بيش ازيكصد ساچمه وجود دارد به دست يا پاي فردي بيش ازيك ساچمه فرو رود آيا متهم به تعداد ساچمه­هاي فرو رفته دردست وپاي مجني عليه به پرداخت ديه محكوم مي­شود يا مجموعا به پرداخت يك ديه محكوم مي شود.\r\n\r\nنظريه مشورتی:\r\nدر فرض سؤال كه در اثر اصابت فشنگ ساچمه اي چند جراحت ايجاد شده است اگر هر يك از ساچمه ها فرورفته باشد و طبق تعريف مذكور در ماده 713 قانون مجازات اسلامي سال 92 جراحت نافذه را به وجود آورده باشد، چنانچه برابر بند ب ماده 543 قانون مزبور اين جراحت ها متصل به هم يا به گونه اي نزديك به هم باشد كه عرفاً‌ يك آسيب محسوب شود، ديه آن تداخل مي كند و تنها يك ديه ثابت مي شود. در غير اينصورت مشمول ذيل ماده 541 قانون ياد شده بوده و هر جراحت نافذه ديه جداگانه خواهد داشت كه تشخيص مصداق حسب مورد بر عهده مرجع رسيدگي كننده است.","............................ \r\nشماره: 207\r\nمورخ: 28/10/92\r\nنظریه شماره: 2046/92/7\r\n شماره پرونده: 1526-1/186-92\r\n............................  \r\nسوال:\r\nعطف به پاسخ شماره 1697/92/7-3/9/92 آن اداره محترم پيوست پاسخ سئوال را مبني بر اينكه منظور از عمده چيست و ملاك آن كدام است؟ داده نشده است لذا خواهشمند است پاسخ دهيد.\r\n1-منظور از عمده در عبارت قاچاق عمده مواد مخدر يا روان­گردان مشروبات الكلي و سلاح ومهمات وقاچاق انسان بندت وهمچنين منظور از عبارت جرائم اقتصادي در بندج ازماده 47 قانون مجازات اسلامي اخيرالتصويب چيست؟ وآيا عبارت عمده شامل كل جمله است؟\r\n2-ضمن توجه به ماده 38 قانون مجازات اسلامي سابق آيا منظور از دادگاه صادركننده حكم درماده 58 قانون مجازات اسلامي اخيرالتصويب دادگاه صادركننده حكم قطعي است يا دادگاه بدوي.\r\n\r\nنظريه مشورتی:\r\nبا توجه به اينكه مقنن در قانون مجازات اسلامي 1392 ضابطه اي براي تشخيص و ملاك«قاچاق عمده» تعيين ننموده است در نتيجه تشخيص مصداق آن به عهده قاضي رسيدگي كننده است كه با توجه به اوضاع و احوال پرونده از قبيل نحوه بسته بندي و ميزان آن و غيره...مشخص مي گردد.","............................  \r\nشماره: 208\r\nمورخ: 28/10/92\r\nنظریه شماره: 2052/92/7\r\nشماره پرونده: 1559-1/186-92\r\n............................   \r\nسوال:\r\nپيرونامه شماره23640ج1 مورخه26/9/91 مستدعي است نظريه مشورتي آن اداره كل را در خصوص موضوع ماده 694 قانون مجازات اسلامي بيان نماييد كه آيا مجازات مندرج در ماده فوق­الذكرازمجازات بازدارنده مي­باشد يا تعريز شرعي؟ و اينكه مجازات مندرج مشمول مرور زمان مي­گردد يا خير ؟ نتيجه را به اين مرجع اعلام فرمايند.\r\n\r\nنظريه مشورتی:\r\nدر قانون مجازات اسلامي مصوب 1392 در بخش مجازات ها، عنواني به نام مجازات بازدارنده وجود ندارد بر اساس ماده 18 قانون مذكور\"تعزير، مجازاتي است كه مشمول عنوان حد قصاص يا ديه نيست ... \" بنابراين مجازات بزه موضوع ماده 694 قانون مجازات اسلامي 1375 از جمله جرايم تعزيري است و مشمول مقررات مرور زمان مذكور در قانون صدرالذكر نيز مي شود.","............................ \r\nشماره: 209\r\nمورخ 30/10/92\r\nنظریه شماره: 2057/92/7\r\nشماره پرونده: 92-186/1-1520\r\n............................  \r\nسوال:\r\n1-با توجه به ماده 121 ق.م.ج.ن.م كه مقررمي­دارد مبالغ مذكور درمواد 118 و119 اين قانون ازحيث تعيين مجازات ويا صلاحيت محاكم اعم از اين است كه جرم دفعتا واحده يا به دفعات واقع شده وجمع مبلغ بالغ برحد نصاب مزبورباشد اگر فرد نظامي طي چند مرحله مبادرت به اخذ رشوه يا اختلاس نمايد به نحوي كه عمل وي مشمول مقررات تعدد جرم گردد آيا مجازات مرتكب براساس ماده121 قانون مجازات جرايم نيروهاي مسلح به عنوان يك قانون خاص تعيين ميشود يا براساس مقررات عمومي ماده 134 قانون مجازات اسلامي؟ ضمنا اين حكم درمورد تبصره1 ماده3 وتبصره4 ماده5 قانون تشديد مجازات مرتكبين ارتشاء اختلاس وكلاهبرداري نيز جاري است.\r\n2-اگركسي مستقيما وبدون اينكه شخص ثالثي متوجه شود به هر وسيله ازقبيل ارسال پيامك ويا به صورت تلفني به ديگري امري را نسبت دهد كه مطابق قانون جرم باشد مانند اينكه تلفني به مخاطب بگويد توكلاهبرداري واين امر نزد ديگران بازگو ويا منتشر نشود آيا عمل ارتكابي را ميتوان از مصاديق افتراء دانست يا خير؟\r\n3-اگركسي عمدا با زدن ضربه­اي به ديگري باعث مرگ مغزي وي شود ومجني عليه درحالت اغما وكما به سربرد در اين حالت با شكايت نماينده قانوني مجني عليه ورثه وبا لحاظ قراردادن قانون پيونداعضاي بيماران فوت شده يا بيماراني كه مرگ مغزي آنان مسلم است مصوب79 مرتكب به چه مجازاتي محكوم شود؟ قصاص نفس يا پرداخت ديه جنايت برعضو؟به عبارت ديگرآيا مرگ مغزي ازمصاديق مرگ حتمي است يا خير؟درصورتي كه جواب مثبت باشد با وجودي كه مجني عليه حيات غير مغزي دارد ودركما به سر مي­برد ازلحاظ موازين شرعي وقانوني قصاص نفس مرتكب امكانپذير است ياخير.\r\n \r\nنظريه مشورتی:\r\n1-آنچه در ماده 121 قانون مجازات جرايم نيروهاي مسلح مصوب 1382 و تبصره 1 ماده 3 و تبصره 4 ماده 5 قانون تشديد مجازات مرتكبين ارتشاء، اختلاس و كلاهبرداري آمده ناظر به مواردي است كه اخذ رشوه براي انجام موضوع خاصي به دفعات صورت گرفته باشد، فرضاً از صندوق خاصي مبالغي به دفعات اختلاس شده باشد كه در چنين صورتي مجموع وجوه مذكور ملاك تعيين مجازات يا صلاحيت است و يك جرم محسوب مي شود و از شمول مقررات تعدد جرم خارج است ولي چنانچه فردي براي موضوعات جداگانه وجوهي به عنوان رشوه گرفته باشد يا از صندوقهاي مختلف وجوهي را در زمانهاي متفاوت اختلاس نمايد مشمول مقررات تعدد جرم ماده 134 قانون مجازات اسلامي خواهد بود.\r\n2- جرم افتراء با توّجه به ماده 697 قانون مجازات اسلامي مصوب 1375، جرمي مقيد به «وسيله» است امّا از نظر نوع وسيله محدوديت ندارد، با تّوجه به مثالهاي « درج در روزنامه و جرايد يا نطق در مجامع» بايد پذيرفت كه اين جرم با اطلاع يافتن يا قابليت اطلاع ديگران غير از منسوب اليه از انتساب امري كه مطابق قانون آن امر جرم محسوب مي شود تحقق مي يابد و در فرض سؤال چنين شرايطي مشهود نمي باشد و در هر حال تشخيص مصداق بر عهده قاضي رسيدگي كننده است.\r\n3- طبق ماده واحده قانون پيوند اعضاي بيماران فوت شده يا بيماراني كه مرگ مغزي آنان مسلم است مصوب 1379 و آئين نامه اجرايي اين قانون، مرگ مغزي، موت محسوب مي شود لذا چنانچه در فرض سؤال مرگ مغزي مجني عليه با توّجه به قانون مذكور به ويژه مقررات مواد 1و2 آئين نامه آن توسط پزشكان متخصص احراز و اعلام گردد« ميت» تلقي مي شود و آثار و احكام حقوقي و قانوني مرگ بر او مترتب است لذا چون ضربه عمدي مرتكب موجب موت وي گرديده است قانوناً موجب قصاص نفس مرتكب ( ضارب) است و اهداء اعضاي مجني عليه پس از موت طبق وصيت وي يا رضايت اولياء­دم تأثيري در اين قضيه ندارد.","............................  \r\nشماره: 210\r\nمورخ 30/10/92\r\nنظریه شماره: 2061/92/7\r\nشماره پرونده: 92-186/1-1460\r\n............................   \r\nسوال:\r\nبا توجه به ماده 463 قانون مجازات اسلامي مصوب 1392 بيان فرمائيد آيا اين ماده شامل نابالغ و طفل هم مي­شود يا خير.\r\n\r\nنظريه مشورتی:\r\nبا توجه به مواد 168 و220 قانون مجازات اسلامي مصوب 1392 اقرار كننده و اداء كننده سوگند بايد بالغ باشد بنابراين شمول ماده 463 قانون فوق الذكر از حيث اقرار يا نكول از سوگند نسبت به فرد نابالغ مرتكب موضوعا منتفي است.","............................\r\nشماره: 211\r\nمورخ: 30/10/92\r\nنظریه شماره: 2062/92/7\r\nشماره پرونده: 1459-1/186-92\r\n............................ \r\nسوال:\r\nبا توجه به ماده 467 قانون مجازات اسلامي مصوب 1392 درصورتي كه مرتكب نابالغ صدماتي وارد نمايد كه كمتر از موضحه باشد كه اين ديه به عهده خود مرتكب است در اخذ تامين آيا بايستي مطابق ماده 224 قانون آئين دادرسي دادگاههاي عمومي وانقلاب در امور كيفري تامين اخذ شود يا اينكه مطابق مواد 132و133 اين قانون.\r\n \r\nنظريه مشورتی:\r\nتأمين مأخوذه براي امكان دسترسي به نابالغ و جلوگيري از فرار يا پنهان شدن وي بر اساس مقررات ماده 224 قانون آئين دادرسي دادگاه هاي عمومي و انقلاب در امور كيفري گرفته خواهد شد.","............................\r\nشماره: 212\r\nمورخ: 30/10/92\r\nنظریه شماره: 2064/92/7\r\nشماره پرونده: 1457-1/186-92\r\n............................ \r\nسوال:\r\nباتوجه به ماده 467 قانون مجازات اسلامي مصوب92 ديه صدماتي كه از سوي مرتكب نابالغ واقع شده وموجب ارش يا از بين رفتن قسمتي از منافع مانند شنوايي، بينايي و...باشد درصورتي كه ميزان اين ديات كمتر از ديه موضحه باشد در اينصورت ديه به عهده مرتكب نابالغاست يا عاقله او.\r\n\r\nنظريه مشورتی:\r\n با توجه به ماده 449 قانون مجازات اسلامي 1392 ارش ديه غيرمقدر است.... و مقررات ديه مقرر در مورد ارش نيز جريان دارد مگر اينكه در اين قانون ترتيب ديگري مقرر شده باشد.","............................\r\nشماره: 213\r\nمورخ: 15/10/92\r\nنظریه شماره: 1999/92/7\r\n1541-1/186-92\r\n............................\r\nسوال:\r\nاحتراما نظربه اينكه حسب بند ماده 109 قانون مجازات اسلامي جرائم اقتصادي از جمله كلاهبرداري مستثني ازشمول مرورزمان اجرا مي باشند مستدعي است با توجه به نظرات مختلف قضائي درسطح استان ارشاد شود آيا بزه انتقال مال غير كه حسب نظريه شماره 1353/7 مورخ 4/3/84 آن اداره درحكم كلاهبرداري است و با توجه به اصل حقوقي تفسير قوانين كيفري به نفع متهم و نيز كلمه شامل در بند ب ماده 109 كه ظاهرا برخلاف كلمه مانند دلالت برحصرمي كند مشمول اين استناد مي باشد يا خير.\r\n\r\nنظريه مشورتی:\r\nفروش مال غير به صراحت ماده 1 قانون مجازات راجع به انتقال مال غير مصوب 1308 كلاهبرداري قلمداد شده است و در نتيجه با رعايت نصاب مقرر در بند ب ماده 109 قانون مجازات اسلامي مصوب 1392 مشمول مرور زمان نخواهد بود.","............................\r\nشماره: 214\r\nمورخ: 13/11/92\r\nنظریه شماره: 2162/92/7\r\nشماره پرونده: 1611-1/186-92\r\n............................ \r\nسوال:\r\nبا توجه به تصويب قانون جديد مجازات اسلامي ومفاد ماده14 ومجازاتهاي مندرج در درجه هشتم ماده19 اين قانون كه تمامي مجازاتهاي درصلاحيت شوراي حل اختلاف را پوشش مي دهد واز طرفي حذف مجازاتهاي بازدارنده از عداد مجازاتهاي كيفري كه طبق ماده9 قانون شوراهاي حل اختلاف رسيدگي به جرايم بازدارنده تا سي ميليون ريال ويا سه ماه حبس در صلاحيت شوراي حل اختلاف قرار گرفته است آيا در حال حاضر ارسال پرونده جهت رسيدگي به جرايم موضوع درجه هشتم ماده19 قانون مجازات اسلامي به شوراي حل اختلاف قانوني وامكان پذير مي­باشد يا خير ودر صورت عدم امكان ارسال رسيدگي به اين جرايم با توجه به تبصره 3 ماده 3 از قانون اصلاح قانون تشكيل دادگاههاي عمومي وانقلاب در صلاحيت كدام مرجع مي­باشد.\r\n\r\nنظريه مشورتی:\r\nطبق ماده 9 قانون شوراي حل اختلاف مصوب 1387 رسيدگي به جرائمي كه حداكثر مجازات قانوني آن ها تا سه ماه حبس باشد در صلاحيت شوراي حل اختلاف است و اين امر مربوط به زماني بوده است كه طبق بند يك ماده 3 قانون وصول برخي از درآمدهاي دولت و مصرف آن در موارد معين امكان صدور حكم حبس وجود نداشته است و شوراي حل اختلاف نيز مكلف به تبديل اين مجازات به جزاي نقدي بوده است اما در صورت احراز مقررات مربوط به جايگزين هاي حبس از جمله ماده 65 قانون مجازات اسلامي 92 علاوه بر جزاي نقدي امكان صدور ديگر مجازات ها از جمله خدمات عمومي رايگان نيز وجود دارد. از طرفي طبق ماده 70 همين قانون دادگاه ضمن تعيين مجازات جايگزين، مدت حبس را نيز تعيين مي كند تا در صورت تعذر اجراي مجازات جايگزين، تخلف از دستورها و يا عجز از پرداخت جزاي نقدي مجازات حبس اجرا شود و همچنين طبق قسمت اخير ماده 81 قانون مذكور در صورت تكرار تخلف، مجازات حبس اجراء مي گردد در نتيجه در مجازات هاي جايگزين حبس تا سه ماه اجراي مجازات حبس محتمل است و چون شوراي حل اختلاف مجاز به صدور حكم حبس نمي باشد لذا قسمت اخير بند 1 از ماده 9 قانون شوراهاي حل اختلاف نسخ ضمني شده و رسيدگي به اين موارد در صلاحيت دادگاه ها است كه به استناد تبصره 3 ماده 3 قانون اصلاح تشكيل دادگاه هاي عمومي و انقلاب مصوب 1381 رسيدگي به اين جرائم به طور مستقيم در دادگاه صورت مي گيرد و نياز به صدور كيفرخواست و تعقيب در دادسرا نيست.","............................ \r\nشماره: 215\r\nمورخ: 1/11/92\r\nنظریه شماره: 2071/92/7\r\n شماره پرونده: 1242-1/186-92\r\n............................\r\nسوال:\r\nبا توجه به اينكه طبقه تبصره 3 ماده 3 قانون تشكيل دادگاههاي عمومي و انقلاب رسيدگي به جرايم منافي عفت مشمول حد درصلاحيت مستقيم دادگاه قرار گرفته و دادسراها دخالتي در اين امور نداشته وكيفرخواستي هم صادرنمي شود سابقا ماده 108 قانون مجازات اسلامي در حدود با تعريفي كه در اين ماده آمده بود مطلق عمل شنيع به هر صورت عنوان واحدي داشته و شامل هر دو صورت مي­شود و عمل ارتكابي درماده 121 آن هم شامل تعريف ماده108 مي­گرديد و عنوان بزه همان بود كه درماده 108 برايش تعيين شده ليكن مجازاتش فقط متفاوت بود ولي ماده 233 جديد از حدود در تعريف عمل شنيع صرفا صورت خاصي از آن را شامل اين عنوان قرارداده و مادون آن را شامل اين تعريف قرار نداده است و به صورت جداگانه درماده 235 آن را تعريف نموده است نمره بحث آنجاست كه تبصره 3 ماده 3 اصلاحي قانون تشكيل دادگاههاي عمومي و انقلاب صرفا به دو مورد ازحدود اشاره نموده كه مستقيما بدون دخالت دادسرا بايد در دادگاه مطرح شود و موضوع سوال كه در ماده 235 جديد به آن اشاره نموده درتعريف بزه مندرج درماده 233 نمي­گنجد يعني ماده 233 مادون آن را شامل اين عنوان نمي داند پس خروج اين بزه از عنوان ماده 233 موجب خروج موضوعي از تبصره 3 ماده 3 قانون اصلاح قانون تشكيل خواهد بود و از اين پس مستلزم صدوركيفر خواست در دادسرا ميباشد آيا اين برداشت از قانون و نتيجه حاصله صحيح است يا خير.\r\n\r\nنظريه مشورتی:\r\nالف:نظريه كميسيون قوانين جزايي و اكثريت كميسيون آيين دادرسي كيفري:\r\nبا توجه به اينكه جرم موضوع ماده 235 قانون مجازات اسلامي مصوب 1/2/1392 مادون بزه ماده 233 همان قانون بوده و در حد آن نيست كه همانند جرم موضوع ماده 233 مستقيماً به دادگاه فرستاده شود، در نتيجه دادسرا صالح به رسيدگي به جرم ماده 235 بوده و مي تواند نسبت به آن رسيدگي و در صورت احراز بزه قرار مجرمّيت و كيفرخواست صادر نمايد. آنچه در تبصره 3 ماده 3 اصلاحي قانون تشكيل دادگاه هاي عمومي وانقلاب آمده استثنائي است (تحقيقات مقدماتي جرايم در دادسرا) كه بايد در قدر متيّقن مورد عمل قرار گيرد لذا جرم موضوع ماده 235 قانون مذكور از شمول تبصره 2 ماده 3 قانون ياد شده خارج است.\r\nب: نظريه اقليت كميسيون آيين دادرسي كيفري:\r\nقانون گذار در تصويب تبصره 3 ماده 3 قانون فوق الذكر با عنايت به موازين شرعي مقرر كرده است كه جرايم مشمول حد زنا و لواط به صورت مستقيم در دادگاه مطرح شود و واژه لواط طبق مقررات قانون مجازات اسلامي مصوب 1370 ناظر به لواط ايقابي و غير ايقابي (تفخيذ) بوده است و تفكيك بين حد لواط و تفخيذ در قانون مذكور مصوب 1/2/1392 تأثيري در حكم فوق ندارد. بنابراين لواط و تفخيذ كماكان بايد به صورت مستقيم در دادگاه صالح مطرح شود. (در ماده 306 لايحه آيين دادرسي كيفري در شرف تصويب نيز به همين نحو پيش بيني شده است.","............................\r\nشماره: 216\r\nمورخ: 5/11/92\r\nنظریه شماره: 2098/92/7\r\n شماره پرونده: 1609-1/186-92\r\n............................ \r\nسوال:\r\n1-با عنايت به اينكه برابر مقررات تبصره1 ماده3 وتبصره4 ماده5قانون تشديد مجازات مرتكبين ارتشاء واختلاس وكلاهبرداري وماده121قانون مجازات جرايم نيروهاي مسلح درموارد تعدد جرايم اختلاس وارتشاء جمع مبالغ مبناي تعيين مجازات مي­باشد حال آيا مقررات تعدد جرم موضوع ماده134 قانون مجازات اسلامي نسبت به جرايم ارتشاء واختلاس قابليت اعمال دارد يا خير؟ به عنوان مثال چنانچه يكي از كاركنان نيروهاي مسلح اقدام به اخذ رشوه دردوازده مرحله از دوازده نفر واز هر يك نود هزار تومان نمايد آيا براي وي يك مجازات برمبناي جمع مبالغ بر اساس بند ج ماده118 قانون مجازات جرايم نيروهاي مسلح تعيين خواهد شد يا با رعايت مقررات تعدد جرم ماده134 قانون مجازات اسلامي براي وي دوازده مجازات بر اساس بند الف ماده118 قانون مجازات جرايم نيروهاي مسلح تعيين خواهد شد؟\r\n2-آيا بين مواد 175 و212 قانون مجازات اسلامي در رابطه با شهادت شرعي با علم قاضي تعارض وجود دارد.\r\n\r\nنظريه مشورتی:\r\n1- آنچه در تبصره 1 ماده 3 و تبصره 4ماده 5 قانون تشديد مجازات مرتكبين ارتشاء و اختلاس و كلاهبرداري و ماده 121 قانون مجازات جرايم نيروهاي مسلح آمده است شامل يك جرم اختلاس يا ارتشاء‌ است، يعني موضوعي كه از بابت آن رشوه دريافت مي شود \"واحد\" است و پرداخت وجه يا مال... به دفعات صورت گرفته يا مختلس از صندوق مشخصي وجوهي را به دفعات برداشت مي كند كه در اين صورت مجموع مبالغ، ملاك تعيين مجازات و صلاحيت است و قاعده تعدد جرم جاري نيست. اما اگر كارمند دولت يا فرد نظامي (از افراد مختلف) براي موضوع هاي متعدد وجوهي اخذ كند، مشمول مقررات فوق الذكر نبوده و مقررات تعدد جرم (ماده 134 قانون مجازات اسلامي 1392) درباره او قابل اعمال است.2- برابر ماده 175 قانون مجازات اسلامي 1392 شهادت شرعي چون شارع آن را معتبر دانسته است داراي ججيّت مي باشد، گرچه مفيد علم نباشد و برابر ماده 212 اين قانون \"اگر علم قاضي با ادله ديگر در تعارض باشد و علم، بين باقي بماند آن ادله براي قاضي معتبر نيست\"؛ بنابراين لازم نيست شهادت شرعي موجب علم قاضي شود، بلكه موضوعيت دارد. اما اگر قاضي برخلاف آن، علم حاصل كند، ديگر براي قاضي معتبر نيست و قاضي با ذكر مستندات علم خود وجهات رّد مفاد شهادت شهود، رأي صادر مي نمايد؛ از اين رو بين دو ماده ياد شده هيچ گونه تعارضي وجود ندارد.","............................\r\nشماره: 217\r\nمورخ: 5/11/92\r\nنظریه شماره: 2110/92/7\r\n شماره پرونده: 1638-1/186-92\r\n............................\r\nسوال:\r\nاحتراما نظر به اينكه حسب ماده­ي233 قانون مجازات اسلامي كه لواط را صرفا به ايقايي تعريف كرده و در ماده­ي 235 همان قانون لواط تفخيذي را جرم عليحده برشمرده و از تعريف لواط خارج كرده و از سويي حسب تبصره3 ماده­ي3 اصلاحي قانون تشكيل دادگاههاي عمومي وانقلاب مصوب1381 رسيدگي به جرايم لواط صرفا درصلاحيت دادگاه ذيصلاح قرارداده شده با تشريع قانون مجازات اسلامي جديد رسيدگي و تحقيق درخصوص جرم لواط به صورت تفخيذ از شمول لواط خارج و در صلاحيت رسيدگي دادسرا قرار مي­گيرد علي­اي حال اعلام فرماييد با توجه به شكل ظاهري قانون مجازات اسلامي جديد آيا رسيدگي مقدماتي به لواط به صورت تفخيذ درصلاحيت دادسرا بوده يا دادگاه ؟ و آيا دادسرا در خصوص جرم مذكور بايد رسيدگي و پرونده را با كيفر خواست به دادگاه ذيصلاح ارسال كند يا پرونده مستقيما به دادگاه ذيصلاح ارسال گردد.\r\n \r\nنظريه مشورتی:\r\nالف:نظريه كميسيون قوانين جزايي و اكثريت كميسيون آيين دادرسي كيفري:\r\nبا توجه به اينكه جرم موضوع ماده 235 قانون مجازات اسلامي مصوب 1/2/1392 مادون بزه ماده 233 همان قانون بوده و در حد آن نيست كه همانند جرم موضوع ماده 233 مستقيماً به دادگاه فرستاده شود، در نتيجه دادسرا صالح به رسيدگي به جرم ماده 235 بوده و مي تواند نسبت به آن رسيدگي و در صورت احراز بزه قرار مجرمّيت و كيفرخواست صادر نمايد. آنچه در تبصره 3 ماده 3 اصلاحي قانون تشكيل دادگاه هاي عمومي وانقلاب آمده استثنائي است (تحقيقات مقدماتي جرايم در دادسرا) كه بايد در قدر متيّقن مورد عمل قرار گيرد لذا جرم موضوع ماده 235 قانون مذكور از شمول تبصره 2 ماده 3 قانون ياد شده خارج است.\r\nب: نظريه اقليت كميسيون آيين دادرسي كيفري:\r\nقانون گذار در تصويب تبصره 3 ماده 3 قانون فوق الذكر با عنايت به موازين شرعي مقرر كرده است كه جرايم مشمول حد زنا و لواط به صورت مستقيم در دادگاه مطرح شود و واژه لواط طبق مقررات قانون مجازات اسلامي مصوب 1370 ناظر به لواط ايقابي و غير ايقابي (تفخيذ) بوده است و تفكيك بين حد لواط و تفخيذ در قانون مذكور مصوب 1/2/1392 تأثيري در حكم فوق ندارد. بنابراين لواط و تفخيذ كماكان بايد به صورت مستقيم در دادگاه صالح مطرح شود. (در ماده 306 لايحه آيين دادرسي كيفري در شرف تصويب نيز به همين نحو پيش بيني شده است.","............................\r\nشماره: 218\r\nمورخ: 6/11/92\r\nنظریه شماره: 2117/92/7\r\nشماره پرونده: 1612-1/186-92\r\n............................ \r\nسوال:\r\nآيا عبارت تقليل در بند ت ماده 37 قانون مجازات اسلامي مصوب 1392 به معناي تبديل مجازات نيز ميباشد يا صرفا تقليل به معناي خاص كلمه كم كردن مجازات از همان نوع ميباشد لازم به ذكر است چنانچه عبارت مذكور به معناي تبديل مجازات نباشد امكان تبديل مجازات شلاق به جزاي نقدي غير ممكن خواهد بود.\r\n\r\nنظريه مشورتی:\r\nقانونگذار در ماده 37 قانون مجازات اسلامي مصوب سال 92 به دادگاه اين اختيار را داده كه در صورت وجود يك چند جهت از جهات تخفيف، مجازات تعزيري را به شرح بندهاي ذيل همين ماده تقليل يا تبديل نمايد. در مورد بند الف كه صرفاً تقليل حبس است، دادگاه     نمي تواند حبس را به مجازات ديگري تبديل نمايد، بلكه يك تا سه درجه حبس را تقليل مي دهد. ولي در بند ت ماده 137 قانون مذكور، قانونگذار اجازه داده است كه ساير مجازات ها ي تعزيري را به ميزان يك يا دو درجه از همان نوع يا انواع ديگر تقليل دهد. بنابراين در اين بند امكان تبديل مجازات شلاق به جزاي نقدي و يا شلاق يه ساير مجازات ها پيش بيني شده است.","............................\r\nشماره: 219\r\nمورخ: 6/11/92\r\nنظریه شماره: 2119/92/7\r\nشماره پرونده: 919-1/186-92\r\n............................\r\nسوال:\r\nنظربه اينكه مطابق ماده 65قانون مجازات اسلامي درسال 1392تعيين  مجازات­هاي جايگزين در جرائم عمدي كه حداكثر مجازات قانوني آنها تا سه ماه حبس است توسط دادگاه الزامي است آيا\r\n1-ماده مذكور ناسخ ماده 9 قانون شوراهاي حل اختلاف مصوب 1387 مي باشد؟\r\n2- درصورتيكه ماده 9 قانون شوراهاي حل اختلاف با توجه به ماده 65 نسخ شده باشد آيا مطابق تبصره 3 ماده 3 اصلاحي قانون تشكيل دادگاههاي عمومي وانقلاب بايد پرونده­هاي مذكور تا سه ماه حبس مستقيما به دادگاه ارسال شود و نياز به صدور كيفرخواست در دادسرا نمي باشد.\r\n\r\nنظريه مشورتی:\r\nطبق ماده 9 قانون شوراي حل اختلاف مصوب 1387 رسيدگي به جرائمي كه حداكثر مجازات قانوني آن ها تا سه ماه حبس باشد در صلاحيت شوراي حل اختلاف است و اين امر مربوط به زماني بوده است كه طبق بند يك ماده 3 قانون وصول برخي از درآمدهاي دولت و مصرف آن در موارد معين امكان صدور حكم حبس وجود نداشته است و شوراي حل اختلاف نيز مكلف به تبديل اين مجازات به جزاي نقدي بوده است اما در صورت احراز مقررات مربوط به جايگزين هاي حبس از جمله ماده 65 قانون مجازات اسلامي 92 علاوه بر جزاي نقدي امكان صدور ديگر مجازات ها از جمله خدمات عمومي رايگان نيز وجود دارد. از طرفي طبق ماده 70 همين قانون دادگاه ضمن تعيين مجازات جايگزين، مدت حبس را نيز تعيين مي كند تا در صورت تعذر اجراي مجازات جايگزين، تخلف از دستورها و يا عجز از پرداخت جزاي نقدي مجازات حبس اجرا شود و همچنين طبق قسمت اخير ماده 81 قانون مذكور در صورت تكرار تخلف، مجازات حبس اجراء مي گردد در نتيجه در مجازات هاي جايگزين حبس تا سه ماه اجراي مجازات حبس محتمل است و چون شوراي حل اختلاف مجاز به صدور حكم حبس نمي باشد لذا قسمت اخير بند 1 از ماده 9 قانون شوراهاي حل اختلاف نسخ ضمني شده و رسيدگي به اين موارد در صلاحيت دادگاه ها است كه به استناد تبصره 3 ماده 3 قانون اصلاح تشكيل دادگاه هاي عمومي و انقلاب مصوب 1381 رسيدگي به اين جرائم به طور مستقيم در دادگاه صورت مي گيرد و نياز به صدور كيفرخواست و تعقيب در دادسرا نيست.","............................\r\nشماره: 220\r\nمورخ: 6/11/92\r\nنظریه شماره: 2128/92/7\r\nشماره پرونده: 1046-1/186-92\r\n............................\r\nسوال:\r\nاگر پس ازاجراي حكم عقل برگردد محكوم­عليه چگونه مي تواند استرداد مابه­التفاوت ارش را مطالبه كند آيا نيازمند تقديم دادخواست حقوقي است.\r\n\r\nنظريه مشورتی:\r\nموارد اعاده دادرسي در امور كيفري منصوص است و مورد مطروحه (موضوع ماده 679قانون مجازات اسلامي) از مصاديق آن نمي باشد و در فرض سؤال با اتخاذ ملاك از قسمت اخير ماده 5 قانون مسئوليت مدني مصوب سال 1339 و توجهاً به ماده 679 قانون ياد شده مصوب سال 1392، دادگاه كيفري صادركننده رأي بدوي پس از ارجاع پرونده با تقاضاي محكومٌ عليه و بدون نياز به دادخواست، رسيدگي و دفاع محكومٌ له را اخذ، با احراز مراتب، حكم به استرداد مبلغ مابه التفاوت ديه كامل و ارش آن از سوي محكومٌ له صادر مي نمايد و اين حكم از حيث رسيدگي و تجديدنظرخواهي و اجراء تابع قواعد عمومي است. ضمناً چون رسيدگي مجدد به موضوع مستلزم تغيير در رأي دادگاه كيفري است، بنابراين طرح دعواي حقوقي و رسيدگي توسط دادگاه عمومي حقوقي فاقد وجاهت قانوني است.","............................\r\nشماره: 221\r\nمورخ: 8/11/92\r\nنظریه شماره: 2129/92/7\r\nشماره پرونده: 1028-1/186-92\r\n............................ \r\nسوال:\r\n1- چنانچه در فرضي شخص حقوقي داراي مسوليت كيفري شناخته شود به عنوان مثال به پرداخت ديه درحوادث كاري يا درحوادث ديگرنحوه تعيين مجازات شخص حقيقي چگونه است آيا شخص حقيقي صرفا بابت جنبه عمومي جرم تحت تعقيب قرارخواهد گرفت يا شخص حقيقي بالمناصفه يا به تضامن مسوول پرداخت ديه نيز خواهد بود و درصورتي كه جرمي فاقد جنبه عمومي باشد آيا دراين فرض نيز مي توان شخص حقيقي را تحت تعقيب قرارداد؟\r\n2-در صورتي كه شخص حقوقي داراي مسوليت كيفري شناخته شود چه كسي بايد ازطرف شخص حقوقي جهت تفهيم اتهام احضارشود آيا به نمايندگان حقوقي يا وكيل دادگستري آن شخص حقوقي ميتوان تفهيم اتهام كرد؟\r\n3-نحوه اخذ تامين ازاشخاص حقوقي چگونه خواهد بود.\r\n \r\nنظريه مشورتي:\r\n1- به موجب ماده 141 قانون مجازات اسلامي مصوب 1/2/1392 مسئوليت كيفري، شخصي است و ماده 143 قانون مذكور نيز تصريح نموده است كه اصل بر مسئوليت كيفري شخص حقيقي است و شخص حقوقي در صورتي داراي مسئوليت كيفري است كه نماينده قانوني شخص حقوقي به نام يا در راستاي منافع آن مرتكب جرمي شود و به هر صورت مسئوليت كيفري اشخاص حقوقي مانع مسئوليت اشخاص حقيقي مرتكب جرم نيست، اما در خصوص ضرر و زيان ناشي از جرم و يا ديه، احكام و آثار مسئوليت مدني يا ضمان را دارد همچنان كه در خصوص ديه ماده 452 بر اين امر تصريح دارد و تبصره ماده 14 قانون فوق الذكر نيز با توجه به اركان مسئوليت مدني بيان داشته است كه «چنانچه رابطه عليت بين رفتار شخص حقوقي و خسارت وارد شده احراز شود، ديه و خسارت قابل مطالبه خواهد بود و در موارد ديگر قانوني نظير ماده 11 قانون مسئوليت مدني مصوب 1339در خصوص اشخاص حقوقي حقوق عمومي وماده 184 قانون كار مصوب 1369 احكام خاصي را در خصوص خسارات وارده به اشخاص و چگونگي تعيين مسئول آن ها مقرر نموده است، بنابراين مسئوليت پرداخت ديه و خسارت، حسب مورد با رعايت قواعد مربوط به مسئوليت مدني و از جمله مقررات فوق متوجه شخص حقيقي يا حقوقي است.\r\n\r\n2- در صورتي كه دلايل كافي براي توجه اتهام به شخص حقوقي وجود داشته باشد، نماينده قانوني شخص حقوقي كه حسب قانون وظيفه دفاع از منافع شخص حقوقي را عهده دار است مي بايد در مرجع قضايي حاضر و از اتهام تفهيم شده به وي دفاع نمايد، در اين خصوص تفاوتي بين دفاع از دعواي حقوقي و كيفري نمي باشد.\r\n\r\n3- با توجه به هدف و فلسفه اصلي صدور قرار تأمين كيفري، اين امر مختص اشخاص حقيقي است و در خصوص اشخاص حقوقي مصداق ندارد، بديهي است كه صدور قرار تأمين خواسته نسبت به اموال شخص حقوقي مطابق مقررات قانوني بلا مانع است.","............................ \r\nشماره: 222\r\nمورخ: 8/11/92\r\nنظریه شماره: 2132/92/7\r\nشماره پرونده: 1068-1/186-92\r\n............................  \r\nسوال:\r\nبا توجه به بند ت ماده 127 قانون مجازات مصوب 92 هرگاه فردي درجرايم تعزيري درجه هشت معاونت نمايد دادگاه چه مجازاتي را مي بايست براي معاون جرم تعزيري درجه هشت تعيين نمايد با اين توضيح كه به موجب ماده 19قانون مجازات، مجازات­هاي تعزيري هشت درجه مي باشند.\r\n\r\nنظريه مشورتی:\r\nبه موجب مّاده 127 قانون مجازات اسلامي مصّوب 1392 در صورتي كه در شرع يا قانون مجازات ديگري براي معاون تعيين نشده باشد، مجازات وي به شرح بندهاي الف، ب،پ و ت همان ماّده تعيين مي گردد. نظر به اينكه مجازات تعزيري به هشت درجه تقسيم مي گردد و مجازات درجه 8 حبس تا سه ماه يا جزاي نقدي تا ده ميليون ريال يا شلاق تا ده ضربه است كه مرجع رسيدگي كننده مي تواند براي مباشر جرم حداقل آن مجازات را تعيين نمايد كه حداقل آنها يك روز و يك ريال و يك ضربه شلاق مي تواند باشد. بنابراين وقتي كه براي مباشر جرم ،مي شود تا حداقل مجازاتهاي تعيين شده در جرائم درجه هشت مجازات تعيين نموده و اينكه در فرض سؤال مي شود به معاون جرم تا دو درجه پائين تعيين مجازات كرد كه درجه پائين تري از درجه 8 پيش بيني نشده است، به نظر مي رسد كه با توجه به اصل قانوني بودن جرائم و مجازاتها درخصوص معاونين جرايم موضوع بند ت ماده 127 اگر از درجه 8 باشد، قانونگذار براي آنها مجازاتي تعيين نكرده است و لذا موضوع به شرح مذكور در استعلام و اينكه چه مجازاتي بايد تعيين شود، موضوعيت ندارد و منتفي است.","............................  \r\nشماره: 223\r\nمورخ: 8/11/92\r\nنظریه شماره: 2133/92/7\r\nشماره پرونده: 1043-1/186-92\r\n............................   \r\nسوال:\r\nآيا دادسرا نيز اختيار مذكور در ماده 434 قانون مجازات اسلامي سال1392 در خصوص بازداشت فراري دهنده تا زمان دستگيري مرتكب را دارد يا اينكه اين اختيار مختص به دادگاه است؟ و آيا دادگاه دراين زمينه بايد قرار تامين صادر كند يا صرفا پس از وصول پرونده ازدادسرا با توجه به تقاضاي صاحب حق دستورنگهداري فراري دهنده را تا زمان دستگيري مرتكب صادرمي كند اگردادگاه بايد قرار تامين صادروسپس پرونده را جهت دستگيري مرتكب به دادسرا اعاده نمايد ابقاء آن با دادگاه است يا دادسرا.\r\n\r\nنظريه مشورتی:\r\nماّده 434 قانون مجازات اسلامي 1392 جايگزين مّاده 267 قانون مجازات اسلامي مصوب 1370 است . در مّاده 434 گفته شده كه فراري دهنده را دادگاه بايد با درخواست صاحب حق تا زمان دستگيري مرتكب، بازداشت كند كه با توجه به قيد كلمه دادگاه و تكليف مرجع مذكور ، اين بازداشت از اختيارات خاّص دادگاه است و ارتباطي به دادسرا ندارد؛ بخصوص اينكه اين ماده مؤخر به احياء دادسرا بوده است و لذا فراري دهنده تا زمان دستگيري مرتكب جرم با دستور دادگاه در بازداشت مي ماند؛ مگر اينكه مرتكب همانطوركه در ماّده 434 آمده، پيش از دستگيري بميرد يا دستگيري وي متعذّر شود يا صاحب حق رضايت دهد كه در چنين حالتي طبق ذيل ماّده مذكور عمل مي شود كه از توجه به مراتب بالا، مسئله قرار تأمين و ابقاء آن منتفي است.","............................ \r\nشماره: 224\r\nمورخ: 9/11/92\r\nنظریه شماره: 2143/92/7\r\nشماره پرونده:   1665-1/186-92\r\n............................  \r\nسوال\r\nبا توجه به اينكه طبق بند2 ماده­ي47 قانون مجازات اسلامي مصوب 1392 مجازات جرايم سازمان يافته قابل تعليق يا تعويق نيست بيان كنيد كه منظور از جرايم سازمان يافته چه جرايمي است.\r\n\r\nنظريه مشورتی:\r\nبا عنايت به عبارت مندرج در عنوان فصل چهارم از بخش سوم قانون مجازات اسلامي مصوب 1392 و مقررات ماده 130 آن و تعريف مقرر در تبصره يك اين ماده مي توان گفت جرايم سازمان يافته جرائمي است كه توسط گروه مجرمانه كه عبارت است از گروه نسبتاً منسجم، متشكل از سه نفر يا بيشتر كه براي ارتكاب جرم تشكيل مي شود يا پس از تشكيل هدف آن براي ارتكاب جرم منحرف مي گردد، ارتكاب مي يابد.","............................ \r\nشماره: 225\r\nمورخ: 9/11/92\r\nنظریه شماره: 2144/92/7\r\nشماره پرونده: 1617-1/186-92\r\n............................ \r\nسوال:\r\nبا توجه به اينكه طبق ماده­ي47 قانون مجازات اسلامي مصوب1392مجازات جرايم عليه امنيت داخلي وخارجي كشور قابل تعليق وتعويق نيست و از اين جرايم تعريف خاصي ارائه نشده بيان كنيد منظور از جرايم عليه امنيت داخلي وخارجي كشور چه جرايمي است.\r\n\r\nنظريه مشورتی:\r\nعمده جرايم امنيت داخلي و خارجي در فصل اوّل كتاب پنجم قانون مجازات اسلامي 1375 از ماده 498 الي 512 آمده است، بديهي است جرايم مشابه ديگر در متون قوانين جزايي مختلف نيز مي تواند مشمول جرايم عليه امنيت داخلي و خارجي قرار گيرد از جمله در فصل دوم قانون مجازات جرايم نيروهاي مسلح مصوب 1382 مصاديقي از جرايم عليه امنيت داخلي و خارجي تصريح شده است، در قانون تعريفي براي جرم عليه امنيت داخلي و خارجي نشده است و براي مطالعه در اين مورد مي توان به كتب حقوق جزا مراجعه نمود.","............................ \r\nشماره: 226\r\nمورخ: 9/11/92\r\nنظریه شماره: 2146/92/7\r\nشماره پرونده: 1640-1/186-92\r\n............................ \r\nسوال:\r\nاحتراما با توجه به قانون مجازات اسلامي مصوب1391 كه تعريف لواط وتفخيد را در دو ماده 233 و235 آورده بفرماييد آيا تفخيذ نياز به صدور كيفر خواست دارد يا كمافي السابق مي­بايد مستقيما در دادگاه جزايي رسيدگي شود؟\r\nضمنا مشاهده شده بعضا دادسرا براي تفخيذ با اينكه از حدود است كيفرخواست غيابي صادر نموده در اين خصوص چه نظري دارند.\r\n\r\nنظريه مشورتی:\r\nالف:نظريه كميسيون قوانين جزائي و اكثريت كميسيون آئين دادرسي كيفري:\r\nبا توجه به اينكه جرم موضوع ماده 235 قانون مجازات اسلامي مصوب 1/2/1392 مادون بزه ماده 233 همان قانون بوده و در حد آن نيست كه همانند جرم موضوع ماده 233مستقيماً به دادگاه فرستاده شود، در نتيجه دادسرا صالح به رسيدگي به جرم ماده 235 بوده و مي تواند نسبت به آن رسيدگي و در صورت احراز بزه، قرار مجرمّيت و كيفرخواست صادر نمايد. آنچه در تبصره 3 ماده اصلاحي قانون تشكيل دادگاه هاي عمومي و انقلاب آمده، استثنائي است (تحقيقات مقدماتي جرايم در دادسرا) كه بايد در قدر متيقّن مورد عمل قرار گيرد؛ لذا جرم موضوع ماده 235 قانون مذكور از شمول تبصره 3 ماده 3 قانون يادشده خارج است.\r\nب: نظريه اقليت كميسيون آئين دادرسي كيفري:\r\nقانونگذار در تصويب تبصره 3 ماده 3 قانون فوق الذكر با عنايت به موازين شرعي مقّرر كرده است كه جرايم مشمول حد زنا و لواط به صورت مستقيم در دادگاه مطرح شود و واژه لواط طبق مقررات قانون مجازات اسلامي مصوب سال 1370 ناظر به لواط ايقابي و غيرايقابي (تفخيذ) بوده است و تفكيك بين حد لواط و تفخيذ در قانون مذكور مصوب 1/2/1392 تأثيري در حكم فوق ندارد؛ بنابراين لواط و تفخيذ كماكان بايد به صورت مستقيم در دادگاه صالح مطرح شود (در ماده 306 لايحه قانون آئين دادرسي كيفري در شرف تصويب نيز به همين نحو پيش بيني شده است). شايان ذكر است چون تفخيذ در زمره حدود و حق الله است، وفق مواد 180 و 217 قانون آئين دادرسي دادگاه ها در امور كيفري مصوب 1378، رسيدگي غيابي نسبت به آن و صدور كيفرخواست غيابي از ناحيه دادسرا فاقد وجاهت قانوني و جايز نمي باشد.","............................ \r\nشماره: 227\r\nمورخ: 9/11/92\r\nنظریه شماره: 2149/92/7\r\nشماره پرونده: 952-1/186-92\r\n............................ \r\nسوال:\r\nنظربه اينكه تبصره2 ماده 115 قانون مجازات اسلامي مقرر مي دارد اطلاق مقررات اين ماده وهمچنين بند ب ماده 7 و بندهاي الف وب ماده 8 ومواد 27و39 و40 45و46 و93 و94 و105 اين قانون شامل تعزيرات مصنوص شرعي نمي شود و با توجه به اينكه تفسير منصوص شرعي براي اعمال مقررات اين قانون اهميت خاصي دارد و قانون تعريف و يا اشاره­ي مشخصي به تعزيرات منصوص ندارد لذا توضيح فرماييد مراد قانونگذار ازتعزيرات منصوص چه بوده ومرجع ومنبع تشخيص آن چيست و چه تفاوتي با حدود دارد.\r\n\r\nنظريه مشورتی:\r\nتعزيرات منصوص شرعي به تعزيراتي گفته مي شود كه در شرع مقدس اسلام براي يك عمل معين، نوع و مقدار كيفر مشخص شده است. بنابراين مواردي كه به موجب روايات و يا هر دليل شرعي ديگر بطور كلي و مطلق براي عملي تعزير مقرر شده است، ولي نوع و مقدار آن معين نگرديده، تعزير منصوص شرعي محسوب نمي شود. تعزيرات منصوص شرعي نيز نوعي تعزير هستند و احكام تعزير بر آنها مترتب است؛ جز مواردي كه در قانون از شمول احكام ساير تعزيرات خارج شده باشند.","............................ \r\nشماره: 228\r\nمورخ: 12/11/92\r\nنظریه شماره: 2152/92/7\r\nشماره پرونده: 1701 -1/186-92\r\n............................ \r\nسوال:\r\nتقاضا دارد نظريه مشورتي آن اداره كل در خصوص موضوع ذيل اعلام شود:\r\nآيا با توجه به مقررات حاكم خاصه قانون مجازات اسلامي مصوب سال 1392 ماده واحده قانون راجع به آزادي مشروط زندانيان مصوب23/12/1337 از جمله تبصره يك آن قابليت اعمال دارد؟ براي مثال آيا محكومان به حبس ابد پس از گذراندن دوازده سال از تاريخ تحمل حبس مي­توانند درخواست آزادي مشروط نمايند؟ چرا.\r\n\r\nنظريه مشورتی:\r\nتبصره 1ماده واحده قانون راجع به آزادی مشروط زندانیان مصوّب 26اسفند ماه سال 1337که بیان داشته محکومین به حبس دائم «ابد» پس از گذراندن دوازده سال حبس ممکن است از آزادی مشروط استفاده نمایند با تصویب قوانین بعد از سال 1337 منسوخ وغیرقابل استناد      می باشد، به خصوص این که ماده 58 قانون مجازات اسلامی اخیرالتصویب هم مربوط به حبس های تعزیری مدّت دار است. ولي حبس ابد، مادام العمر می باشد ومقید به مدّت معّین نمی باشد.","............................ \r\nشماره: 229\r\nمورخ: 15/11/92\r\nنظریه شماره: 2178/92/7\r\nشماره پرونده:  1320-1/186-92\r\n............................  \r\nسوال:\r\nدرخصوص تعيين ديه يا ارش براي شكستن استخوان بيني در صورت اصلاح بدون عيب و نقص ومنجر نشدن به فساد موضوع ماده 593 قانون مجازات اسلامي مصوب سال 1392 تعارض وجود دارد\r\n1- آيا اصلاح بدون عيب ونقص همان منجر نشدن به فساد است يا تفاوت دارد؟\r\n2-با فرض واحد بودن مفهوم هر دو مورد در خصوص اين نوع شكستگي ديه بايد تعيين گردد يك دهم ديه كامل است يا ارش كه تعيين آن منوط به نظر كارشناسي پزشكي قانوني است لازم به ذكر است در موارد مشابه بين چهار تا شش درصد ارش تعيين مي كنند.\r\n\r\nنظريه مشورتی:\r\nاولاً ماده 593 قانون مجازات اسلامي مصوب سال 1392 در خصوص ديه شكستن بيني چهار حالت را پيش بيني نموده است.\r\nالف: شكستن بيني موجب فساد بيني و از بين رفتن آن باشد يك ديه كامل بايد پرداخت شود.\r\nب: شكستن بيني كه موجب فساد بيني شده امّا بدون عيب و نقص اصلاح شود يك دهم ديه كامل بايد پرداخت شود.\r\nج: شكستن استخوان بيني كه موجب فساد بيني شده و با عيب و نقص بهبود پيدا كند كه به آن ارش تعلق مي گيرد.\r\nد- كج شدن بيني و شكستن استخوان بيني كه منجر به فساد آن نشود نيز ارش تعلق خواهد گرفت.\r\nثانياً: منظور از فساد بيني از بين رفتن بيني( بافت زنده بيني) و عملكرد آن است كه تشخيص آن از امور فني و تخصصي است كه با نظر پزشك ذيصلاح احراز مي شود.","............................ \r\nشماره: 230\r\nمورخ: 16/11/92\r\nنظریه شماره: 2182/92/7\r\nشماره پرونده: 1419-1/186-92\r\nمورخ: 15/11/92\r\n............................ \r\nسوال:\r\nاحتراما درمورد ماده 535 قانون مجازات اسلامي مصوب سال92چنانچه قضيه برعكس باشد يعني كسي سنگ كوچكي را در زميني قرار دهد وشخص ديگري چاهي عميق نزديك آن سنگ حفر كند وعابري باسنگ برخورد كند وداخل چاه بيفتد وفوت كند آيا باز هم كسي كه سنگ را ابتدا روي زمين قرار داده ضامن است؟درحاليكه اگرچاهي حفرنمي­شود برخورد با سنگ كوچك صرفا موجب به زمين خوردن وصدمه جزيي عاير مي­شد نه فوت او.\r\n\r\nنظريه مشورتی:\r\nماده 535 قانون مجازات اسلامي مصوب 92 كه از متون فقهي اخذ شده است سبب مقدم در تأثير را مورد پذيرش قرار داده است يعني بين واضع سنگ و حفركننده چاه، كسي كه سنگ را قرار داده مسئول مي داند زيرا ابتدا عابر با سنگ برخورد كرده و سپس بر اثر برخورد به چاه افتاده است اما با توجه به قسمت اخير ماده 536 و ملاك ماده 531 قانون ياد شده چنانچه قاضي احراز كند كه قرار دادن سنگ كوچك به قدري در وقوع حادثه ضعيف بوده كه به تنهائي اثري بر آن مترتب نگردد و حافر چاه با توجه به اين امر متعاقب قرار گرفتن سنگ، در محل اقدام به حفر چاه در كنار سنگ نمايد و حادثه (جنايت) در اثر برخورد عابر به سنگ و سقوط وي در چاه رخ دهد، در اين صورت حافر چاه مسئول است نه قراردهنده سنگ. به هر تقدير تشخيص مصداق و احراز استناد، امري موضوعي و برعهده قاضي رسيدگي كننده است.","............................ \r\nشماره: 231\r\nمورخ: 16/11/92\r\nنظریه شماره: 2181/92/7 مورخ: 16/11/92\r\nشماره پرونده: 926-1/186-92\r\n............................ \r\nسوال:\r\nبا توجه به مفاد ماده 47 قانون مجازات اسلامي كه تعليق مجازات نسبت به جرائم مهم منع شده آيا بند پ ماده مذكور مي تواند شامل جرائم رابطه نامشروع وعمل منافي عفت بين زن و مرد اجنبي در خلاء و پنهان موضوع ماده 637 قانون تعزيرات يا رابطه تلفني بين آنها قرارداد يا خير.\r\n\r\nنظريه مشورتی:\r\n(1-2) جرم موضوع ماده 637 قانون مجازات اسلامي 1375 را مقنن در فصل هجدهم قانون مجازات اسلامي 1375 و از جمله جرايم ضد عفت و اخلاق عمومي منظور نموده است لذا از مصاديق جرايم عليه عفت عمومي محسوب و طبق بند پ ماده 47 قانون مجازات اسلامي 1392، صدور حكم و اجراي مجازات در خصوص اين جرم قابل تعويق و تعليق نيست.","............................ \r\nشماره: 232\r\nمورخ: 16/11/92\r\nنظریه شماره: 2184/92/7\r\nشماره پرونده:   1620-1/186-92\r\n............................  \r\nسوال:\r\nدرصورتي كه در پرونده كيفري جهات مرور زمان و ترك محاكمه مطرح شود تكليف قاضي چيست؟ توضيح اينكه مثلا در پرونده­اي كه در حال رسيدگي است متهم دفاع مي­كند كه مطابق ماده106 ق مجازات اسلامي1392 مشمول مرور زمان است وقرائني براي صحت اين موضوع هست ومتعاقب آن شاكي درخواست ترك تعقيب متهم را مي­نمايد آيا قاضي مي­تواند برخلاف درخواست در صورت احراز شرايط آن راسا قرار موقوفي به جهت مرور زمان صادر كند ويا اينكه مي­بايست بدون توجه به مرور زمان قرار ترك محاكمه صادر نمايد.\r\n\r\nنظريه مشورتی:\r\nصدور قرار ترك تعقيب طبق تبصره 1 ماده 177 قانون آئين دادرسي دادگاههاي عمومي و انقلاب در امور كيفري فرع بر وجود جهات قانوني براي تعقيب و محاكمه متهم است و ذكر عبارت « در غير موارد فوق» در بند ب ماده 177 قانون مذكور نيز مؤيد اين مطلب است و چنانچه اتهامي متوجه متهم نبوده يا عمل انتسابي به وي جرم نباشد امكان ادامه تعقيب و محاكمه متهم وجود ندارد و ملاك مذكور به مواردي كه موضوع مشمول مرور زمان گرديده نيز تسري دارد زيرا طبق ماده 105 قانون مجازات اسلامي 1392 و بند ششم ماده 6 قانون آئين دادرسي دادگاههاي عمومي و انقلاب در امور كيفري ، شمول مرورزمان ، تعقيب جرايم موجب تعزير را موقوف مي كند لذا در فرض سؤال چنانچه جرم مشمول مرورزمان گرديده بايد قرار موقوف ماندن تعقيب صادر شود.","............................  \r\nشماره: 233\r\nمورخ: 16/11/92\r\nنظریه شماره: 2186/92/7\r\nشماره پرونده: : 1669-1/186-92\r\n............................   \r\nسوال:\r\nاحتراما با توجه به ماده 58 قانون مجازات اسلامي مصوب 92 كه درخصوص شرايط اعطاي آزادي مشروط به محكومين به حبس ابد حكمي بيان ننموده وماده 728 اين قانون نيز صرفا قوانين مغاير با اين قانون را نسخ نموده است وبا توجه به تبصره1 ماده واحده قانون راجع به آزادي مشروط زندانيان مصوب23/12/1337 كه مقرر نموده در مورد محكومين به حبس دائم پس از گذراندن 12 سال ممكن است از آزادي مشروط استفاده نمايند خواهشمند است نظرمشورتي آن اداره محترم درخصوص اينكه قانون اخيرالذكر قابليت استناد واعمال را دارد يا خير را اعلام فرماييد.\r\n\r\nنظريه مشورتی:\r\nتبصره 1ماده واحده قانون راجع به آزادی مشروط زندانیان مصوّب 26اسفند ماه سال 1337که بیان داشته محکومین به حبس دائم «ابد» پس از گذراندن دوازده سال حبس ممکن است از آزادی مشروط استفاده نمایند با تصویب قوانین بعد از سال 1337 منسوخ وغیرقابل استناد می باشد؛ به خصوص این که ماده 58 قانون مجازات اسلامی اخیرالتصویب هم مربوط به حبس های تعزیری مدّت دار است. ولي حبس ابد، مادام العمر می باشد ومقید به مدّت معّین  نمی باشد.","............................  \r\nشماره: 234\r\nمورخ: 16/11/92\r\nنظریه شماره: 2193/92/7\r\nشماره پرونده: 1691-1/186-92\r\n............................   \r\nسوال:\r\nبا توجه به اينكه بند چهار ماده پنج قانون مبارزه با مواد مخدر مصوب 1367 با اصلاحات و الحاقات بعدي آن در مورد مجازات تكرار جرم براي بار دوم اشعار مي­دارد....علاوه بر مجازاتهاي مذكور به جاي جريمه مصادره اموال ناشي از همان جرم....آيا در صورت تكرار جرم رعايت تناسب مذكور در صدر ماده در اين قسمت نيز لازم­الرعايه است يا خير؟ براي مثال اگر شخصي براي بار دوم ده كيلوگرم ترياك را حمل كند مجازات وي كيفر متناسب با ده كيلوگرم مي­باشد يا با توجه به ضرورت تشديد مجازات به دليل تكرار جرم منظور از عبارت قانون حداكثر مجازات يعني هفتاد وچهار ضربه شلاق ده سال حبس ومصادره اموال ناشي از همان جرم( به جاي جزاي نقدي) مي­باشد؟ آيا ماده 137 قانون مجازات اسلامي سال 1392 در خصوص مورد قابل اعمال است.\r\n\r\nنظريه مشورتی:\r\n« رعايت تناسب» در تعيين مجازات مرتكب كه در صدر ماده 5 قانون اصلاح قانون مبارزه با مواد مخدر آمده است به اين معنا است كه دادگاه با توّجه به ميزان مواد مشكوفه در هر بند مجازاتي بين حداقل و حداكثر تعيين نمايد و بند 4 اين ماده و اين نوع از تكرار جرم هم ازآن قاعده مستثني نيست؛ به عبارت ديگر تكليفي براي تعيين حداكثر مجازات در صورت تكرار جرم مزبور نيست، دادگاه با توّجه به ميزان مواد مكشوفه و بالحاظ تناسب، مجازات تعيين مي نمايد. ضمناً بالحاظ اينكه تكليف تكرار جرم در اين بند مشخص گرديده و قانون مذكور خاص و مصوبه مجمع تشخيص مصلحت نظام است، لذا مشمول مقررات تكرار موضوع ماده 137 قانون مجازات اسلامي مصوب 1392 نيست.","............................   \r\nشماره: 235\r\nمورخ: 16/11/92\r\nنظریه شماره: 2194/92/7\r\nشماره پرونده: 1240-1/186-92\r\n............................   \r\nسوال:\r\n1-آيا بين شكستگي بيني كه بدون عيب ونقص بهبود پيدا كرده و شكستگي كه موجب فساد بيني نشده از ديدگاه قانونگذار تفاوتي وجود دارد و اگر تفاوت وجود دارد اين تفاوت چيست؟\r\n2-با توجه به اينكه پزشكي قانوني در اكثر مواقع با ذكر اينكه شكستگي بيني بدون فساد التيام يافته بر مبناي ذيل ماده ارش تعيين مي كند و اين ارش كمتر از يك دهم ديه كامله مي باشد آيا ميتوان گفت اين موضع پزشكي قانوني صحيح نبوده و حداقل ديه متعلقه به مجني عليه كه بيني وي شكسته شده يك دهم ديه كامله است و وقتي كه به ارش ميرسد منطقا بايستي از اين ميزان بيشتر باشد نه كمتر و در اين قسمت دادگاه نبايستي نظريه پزشكي قانوني را بپذيريد.\r\n\r\nنظريه مشورتی:\r\nماده 593 قانون مجازات اسلامي مصوب سال 1392 در خصوص ديه شكستن بيني چهار حالت را پيش بيني نموده است:\r\nالف- شكستن بيني موجب فساد بيني و از بين رفتن آن باشد كه يك ديه كامل بايد پرداخت شود.\r\nب- شكستن استخوان بيني كه موجب فساد بيني شده اما بدون عيب و نقص اصلاح شود موجب يك دهم ديه كامل مي باشد.\r\nج- شكستن استخوان بيني كه موجب فساد بيني شده و با عيب و نقص بهبود پيدا كند كه به آن ارش تعلق مي گيرد.\r\nد- كج شدن بيني و شكستن استخوان بيني كه منجر به فساد آن نشود نيز ارش تعلق خواهد گرفت.\r\nبنابراين در پاسخ به سؤال هاي مطرح شده بايد گفت:\r\n1- دو موردي كه ذكر كرده ايد با هم متفاوت است.\r\n2- اگر شكستگي بيني منجر به فساد نشود به آن ارش تعلق مي گيرد و مشمول حالت چهارم فوق است.","............................   \r\nشماره 236\r\nمورخ: 19/11/92\r\nنظریه شماره: 2197/92/7\r\nشماره پرونده: 1698-1/186-92\r\n............................   \r\nسوال:\r\nالف- دربعضي ازقوانين اتخاذ برخي ازتصميمهاي قضايي همچون رسيدگي به تقاضاي آزادي مشروط(موضوع ماده58 قانون مجازات اسلامي) توقف اجراي حكم(موضوع ماده219 قانون آئين دادسي كيفري)رفع ابهام ازحكم(موضوع ماده285 قانون آئين دادرسي كيفري) بازداشت(موضوع مواد1و2 قانون نحوه اجراي محكوميتهاي مالي و696 قانون تعزيرات) و.....به عهده دادگاه واگذار شده است وچنانچه درخصوص اين قبيل پرونده­ها دادگاه بدوي اقدام به صدور راي محكوميت نمايد و راي صادره قابل تجديدنظرخواهي بوده وبه علت اعتراض به عمل آمده راي محكوميت دادگاه بدوي در دادگاه محترم تجديدنظرخواهي ويا با اصلاح تائيد وقطعيگردد خواهشمند است اعلام نمائيد تصميم­گيري درخصوص امورمذكوربه عهده كداميك از دادگاه بدوي ويا تجديدنظر است؟\r\nب- درصورتي كه درموارد مشابه فوق­الذكر دادگاه بدوي حكم به برائت مشتكي­عنه صادر نمايد ليكن دادگاه محترم تجديدنظر راي دادگاه بدوي رانقض و راسا مشتكي­عنه را محكوم نمايد در اين قبيل موارد مرجع صالح جهت اتخاذ تصميمات قضايي ياد شده را اعلام نمائيد.\r\n\r\nنظريه مشورتی:\r\nالف وب: با عنايت به اينكه صرفاً رأي قطعي و لازم الاجراء داراي اثر حقوقي است و هرگونه تغيير در اجراي حكم صادره از جمله تقاضاي آزادي مشروط، توقف اجراي حكم، رفع ابهام از حكم و بازداشت موضوع مواد 1و2 قانون نحوه اجراي محكوميت هاي مالي نيز بايد ناشي از تصميم دادگاه صادركننده آن رأي باشد، بنابراين منظور از دادگاه صادركننده رأي، دادگاهي است كه رأي لازم الاجراء را صادر كرده است. بديهي است در صورتي كه رأي دادگاه بدوي ذاتاً قطعي باشد و يا به علت عدم طرح در دادگاه تجديدنظر قطعيت يافته باشد، دادگاه صادركننده رأي قطعي، دادگاه بدوي است و چنانچه رأي دادگاه بدوي در دادگاه تجديدنظر تأييد و يا در اين مرجع، رأي جديد صادر شده باشد، در اين صورت دادگاه تجديدنظر، صادركننده رأي قطعي محسوب مي شود.","............................  \r\nشماره: 237\r\nمورخ: 19/11/92\r\nنظریه شماره: 2200/92/7\r\nشماره پرونده: 1704 -1/186-92\r\n............................  \r\nسوال:\r\nنظربه اينكه دادگاهها بعضا درجرايم متعدد جرمي كه مجازات آن اشد مي­باشد را تعليق نموده ونسبت به بقيه جرايم با مجازات مقرر(كمتر از مجازات تعليق شده)محكوم مي­نمايند لطفا اين اجراي احكام را ارشاد فرماييد با توجه به تعليق مجازات اشد اجراي احكام بايد به استناد ماده134قانون مجازات اسلامي مصوب1392مجازات اشد بعدي را اجرا نماييد البته از مجازات تعليق شده از لحاظ درجه پايين­تر است.\r\n\r\n نظريه مشورتی:\r\n1-« اجراي مجازات اشد بعدي» طبق قسمت اخير فراز اوّل ماده 134 قانون مجازات اسلامي 1392 درصورتی است که مجازات اشد تعیین شده توسط دادگاه به یکی از علل قانونی« تقلیل یا تبدیل یا غیرقابل اجراء شود» كه در اين صورت نوبت به اجرای مجازات اشد بعدی مي رسد. در تعليق اجراي تمام يا قسمتي از مجازات طبق ماده 46 و با رعايت مقررات اين ماده از قانون ياد شده مجازات تقليل يا تبديل نمي شود و منظور از عبارت« غيرقابل اجراء شود» در ماده 134 مذكور نيز اين است كه مجازات اشد تعيين شده قانوناً امكان اجراء را از دست بدهد مثلاً مشمول مرور زمان گردد در حاليكه با تّوجه به مواد 50و 54 همان قانون، در صورت تخلف محكوم از دستورهاي دادگاه يا ارتكاب يكي از جرايم مقرر در ماده 54 از تاريخ صدور قرار تا پايان مدت تعليق، مقنن به طور صريح اشاره به لغو قرار تعليق اجراي مجازات و اجراي مجازات معلق نموده است، بنابراين در قرار تعليق اجراي مجازات ، مجازات معلق شده داراي اثر اجرايي و قانوني است و از مصاديق مواردي كه « مجازات به علل قانوني غيرقابل اجراء گردد»‌نمي باشد و مشمول قسمت اخير فراز اوّل ماده 134 مزبور نيست و موضوع اجراي مجازات اشد بعدي نيز در اين صورت منتفي است.","............................  \r\nشماره: 238\r\nمورخ: 19/11/92\r\nنظریه شماره: 2205/92/7\r\nشماره پرونده: 1628-1/186-92\r\n............................  \r\nسوال:\r\nبا توجه به اينكه در قانون اصلاح قانون مبارزه با مواد مخدر مصوب 1379 و الحاقات بعدي آن در خصوص تعدد جرم و نحوه رفتار با مرتكب آن بيان حكم صريح نشده است آيا مواد مربوط به تعدد جرم در قانون مجازات اسلامي مصوب سال 1392 خصوصا ماده 134 آن قابل اعمال مي­باشد يا خير؟\r\n\r\nنظريه مشورتی:\r\nدر هر مورد كه در قانون اصلاح قانون مبارزه بامواد مخدر كه مصوب مجمع تشخيص مصلحت نظام است حكم خاصي وجود دارد، بايد بر اساس اين قانون عمل شود و در مواردي كه اين قانون ساكت است مشمول عمومات قانون مجازات اسلامي 1392 مي باشد و چون در خصوص تعدّد،‌ مقررات خاصي در قانون اصلاح قانون مبارزه با مواد مخدر وجود ندارد، لذا طبق مقررات ماده 134 قانون مجازات اسلامي 1392 در خصوص تعدّد جرائم موضوع قانون اصلاح قانون مبارزه با مواد مخدر بايد عمل شود.","............................  \r\nشماره: 239\r\nمورخ: 19/11/92\r\nنظریه شماره: 2208/92/7\r\nشماره پرونده: 1745 -1/186-92\r\n............................  \r\nسوال:\r\nبه استناد راي وحدت رويه شماره642-9/9/1378كه اعلام داشته است تعيين مجازات حبس كمتر از نودويك روز به صراحت بند2 ماده 3 قانون وصول مخالف نظر مقنن و روح قانون مي­باشد آيا راي وحدت رويه فوق­الذكر با تصويب مواد19و بند الف37قانون مجازات اسلامي مصوب1392نسخ گرديده است يا خير براي مثال فردي مرتكب سرقت منزل گرديده است ومطابق ماده656 قانون مجازات مصوب1375 به يك­سال حبس محكوم گرديده است كه جرم از درجه پنج است و هرگاه قاضي بخواهد تخفيف دهد به حبس درجه هشت مواجه مي­شود كه مقرر داشته تا سه ماه حبس آيا مي­بايست حتما تا سه ماه حبس حكم صادر نمايد يا با توجه به راي وحدت رويه فوق­الذكر حكم به جزاي نقدي به جاي حبس دهد و نمي­تواند كمتر از نودويك روز حبس صادر نمايد.\r\n\r\nنظريه مشورتی:\r\nچون بر اساس ماده 19 قانون مجازات اسلامي 92 يكي از مجازاتهاي درجه 8، حبس تا 3 ماه مي باشد لذا دادگاه ها در مقام تخفيف برابر ماده 37 قانون ياد شده مجاز به تعيين مجازات حبس كمتر از 3 ماه مي باشند.","............................  \r\nشماره: 240\r\nمورخ: 29/11/92\r\nنظریه شماره:2262/92/7\r\nشماره پرونده: 1682 -1/186-92\r\n............................  \r\nسوال:\r\nنظر به ماده 429 قانون جديد مجازات اسلامي خواهشمند است اعلام فرمايند تعزير مقرر در ماده مذكور چيست؟ چنانچه منظور از تعزير اعمال ماده612 قانون مجازات اسلامي باشد توجها به منتفي نبودن حكم قصاص چگونه مي­توان مجازات ديگري در كنار حكم قصاص صادر كرد؟\r\nتعزير يادشده قابل تجديدنظرخواهي است؟\r\nتعزير عنوان شده بايد به تائيد رئيس دادگستري نيز برسد؟\r\nچنانچه اولياءدم در اثناء مجازات تعزيري ،آمادگي پرداخت تفاضل ديه را نمايند تكليف چه خواهد بود؟\r\nآيا تعيين تعزير با حكم قصاص صادره منافات دارد يا خير؟\r\nازآنجائيكه مجازات ارتكاب قتل عمدي اولا وبا لذات حكم قصاص بوده وموضوع آن منتفي نشده ميتوان مجددا مجازات ديگري در كنار حكم قصاص وضع نمود؟\r\nاگردادگاه صادركننده حكم قصاص پس از اعطاء مهلت وانقضاء آن اقدام به صدور قرار تامين مناسب نمايد رئيس دادگستري مي­تواند به بهانه آنكه بيم تجري محكوم­عليه وجود دارد ومحكوم­عليه در دفاعياتش جلسه محاكماتي اظهار داشته اگر آزاد شود مبادرت به ارتكاب قتل ديگري خواهد كرد از تائيد قرار تامين خودداري مي­كند يا اينكه وظيفه رئيس دادگستري در تائيد يا مخالفت با قرار تامين صرفا در رعايت شرايط مندرج در ماده مزبور مي­باشد؟به بيان ديگر آيا احراز بيم تجري از تكاليف رئيس دادگستري است يا محكمه صادر كننده راي؟\r\nاظهارنظر در قرارتامين از وظايف خاص رئيس دادگستري است يا اينكه قائم مقام رئيس كل نيز مي­تواند اقدام كند.\r\n\r\nنظريه مشورتی:\r\nدر مواردي كه اجراي حكم قصاص موكول به تحقق امري است مثلاً وقتي كه بايد فاضل ديه براي اجراي حكم قصاص پرداخت شود و ولي دم توان پرداخت آن را ندارد يا به هر علتي از پرداخت فاضل ديه امتناع نمايد، محكوم به قصاص بلاتكليف در زندان مي ماند. قانونگذار براي حل اين مشكل طبق ماده 429 قانون مجازات اسلامي 1392 طريقي را برگزيده است و منظور از « تعزير» در اين ماده توجهاً به ماده 447 همين قانون، مجازات حبسي است كه در ماده 612 قانون مجازات اسلامي 1375 مقرر گرديده است ؛ محكوميت تعزيري مذكور، طبق عمومات قانون آئين دادرسي قابل تجديدنظرخواهي است. تأييد رئيس حوزه قضايي و رئيس كل دادگستري استان فقط ناظر به اخذ وثيقه و آزاد كردن مرتكب است و هرگاه صاحب حق قصاص ( اولياء‌دم مقتول) در اثناء اجراي مجازات تعزيري مذكور، آمادگي پرداخت فاضل ديه را داشته باشند، حكم قصاص اجراء خواهد شد و اين تعزير كه به حكم قانون براي تعيين تكليف اين قبيل محكومان است با حكم قصاص صادره كه موجبات اجراي آن فراهم نيست، منافات ندارد. تأييد رئيس حوزه قضايي و رئيس كل دادگستري استان در خصوص اخذ وثيقه و آزاد كردن محكوم به قصاص جنبه استصوابي دارد و احراز شرايط براي آزادي و متناسب بودن وثيقه را شامل مي شود. اظهارنظر در اين مورد قابل تفويض به قائم مقام رئيس كل دادگستري نيز مي باشد.","............................ \r\nشماره: 241\r\nمورخ: 29/11/92\r\nنظریه شماره: 2265/92/7\r\n شماره پرونده: 1733-1/186-92\r\n............................ \r\nسوال:\r\nچنانچه شخصي با شركت در نزاع دستجمعي، جمجمه يا بيني كسي را بشكند بر فرض وجود اركان مادتين 614و615 از قانون مجازات اسلامي آيا متهم به مجازات حبس هر دو ماه محكوم خواهد شد بر فرض منفي بودن پاسخ مجازات حبس كداميك از مادتين مورد حكم قرار خواهد گرفت استدعا جهت بهره­برداري قضائي ارشاد فرمائيد.\r\n\r\nنظريه مشورتی:\r\nچون شخص موضوع استعلام ضمن شركت در منازعه دسته جمعي نسبت به فرد معيني نيز اقدام به ايراد ضرب و جرح منتهي به شكستگي عضو نموده است، دو فعل مجرمانه را مرتكب شده (تعدد مادي) و موضوع مشمول مواد 614 و 615 قانون مجازات اسلامي 1375 و401، 134 قانون مجازات اسلامي 1392 است.","............................ \r\nشماره: 242\r\nمورخ: 1/11/92\r\nنظریه شماره: 2072/92/7\r\nشماره پرونده: 1461-1/186-92\r\n............................ \r\nسوال:\r\n1- بر اساس ماده 490 قانون مجازات اسلامي مصوب سال 92 درمورد وصول اقساط ديه نرخ روز ويوم­الادا ملاك است در اين خصوص قانون قبلي ساكت بوده ولي بر اساس ماده 25 طرح جامع رفع اطاله دادرسي مصوب30/8/85 رئيس محترم وقت قوه قضائيه نرخ زمان صدورحكم اقساطي معيار بوده وافزايش نرخ ديه تاثيري بر ميزان اقساط يا ميزان باقيمانده ديه نداشته است دروضعيت فعلي آيا ماده 490 قانون فوق­الذكر شامل احكامي كه قبل از لازم­الاجرا شدن اين قانون صادر شده و در زمان حاكميت قانون در حال اجرا است مي­شود يا خير؟\r\n2- با عنايت به ماده 302 قانون مجازات اسلامي سابق آيا مقررات ماده491 قانون مجازات اسلامي مصوب سال92 احكام صادره قبل ازلازم­الاجرا شدن قانون اخيرالذكر را شامل مي­شود يا خير؟\r\n3- با توجه به مفاد ماده 58 قانون مجازات اسلامي مصوب سال 92 و ماده 38 قانون مجازات اسلامي سابق آياماده واحده قانون راجع به آزادي مشروط زندانيان مصوب 23/12/1337در مورد آزادي مشروط محكومين به حبس ابد نسخ گرديده است يا خير.\r\n\r\nنظريه مشورتی:\r\n1- در مورد حكم تقسيط ديه هرگاه دادگاه متعاقب توافق طرفين مبلغ معيني را به عنوان ديه در حكم تعيين نموده يا كل ديه به مبلغ معين تقسيط گردد، ملاك احتساب اقساط همان مبلغ تعيين شده است و نوسانات بعدي تأثيري در آن ندارد ولي هرگاه دادگاه متهم را به پرداخت عين معين محكوم نمايد و در زمان صدور حكم به تقسيط اقساط ديه به مبلغ معين محاسبه و تعيين نشود، چون محكومٌ عليه بايد عين محكومٌ به را كه تقسيط شده به محكومٌ له بدهد، در صورت تعذر از پرداخت عين، قيمت يوم الاداء بايد ملاك محاسبه قرار گيرد، مگر اينكه طرفين در خصوص مبلغ توافق كرده باشند، قبل از تصويب قانون مجازات اسلامي 1392 و ماده 490 اين قانون نيز نظر اين اداره كل بر همين اساس بوده است.\r\n2- مقررات ماده 492 قانون مجازات اسلامي 1392 در خصوص مهلت پرداخت ديه شامل احكام صادره قبل از لازم الاجراء‌ شدن اين قانون نيز مي شود و اين امر تفاوتي با مقررات سابق ندارد زيرا در بند الف ماده 302 قانون مجازات اسلامي 1370 نيز مدت پرداخت ديه در قتل عمد يكسال بود.\r\n3- تبصره 1 ماده واحده قانون راجع به آزادي مشروط زندانيان مصوب 26/12/1337 كه بيان داشته محكومين به حبس دائم «ابد» پس از گذراندن 12 سال حبس ممكن است از آزادي مشروط استفاده نمايند با تصويب قوانين بعد از سال 1337 منسوخ و غير قابل استناد مي باشد به خصوص اينكه ماده 58 قانون مجازات اسلامي اخير التصويب هم مربوط به حبس هاي تعزيري مدت دار است ولي حبس ابد، مادام العمر مي باشد و مقيد به مدت معين نيست.","............................ \r\nشماره: 243\r\nمورخ: 2/11/92\r\nنظریه شماره: 2081/92/7\r\nشماره پرونده: 1546-1/186-92\r\n............................ \r\nسوال:\r\nدرخصوص اينكه آيا حبس كمتر از سه ماه ويا 6 ماه وجود دارد يا خير؟ اعلام فرمائيد.\r\n\r\nنظريه مشورتی:\r\nچون بر اساس ماده 19 قانون مجازات اسلامي 92 يكي از مجازاتهاي درجه 8، حبس تا 3 ماه مي باشد لذا دادگاه ها در مقام تخفيف برابر ماده 37 قانون ياد شده مجاز به تعيين مجازات حبس كمتر از 3 ماه مي باشند.","............................ \r\nشماره: 244\r\nمورخ: 2/11/92\r\nنظریه شماره: 2085/92/7\r\nشماره پرونده: 1555-1/186-92\r\n............................ \r\nسوال:\r\nبا تصريح قانگذار درتبصره ماده 4 قانون آئين دادرسي كيفري كه درمقام تفكيك جرائم از جهت اقامه وتعقيب دعوي واثرگذشت شاكي درتعقيب دعوي يا موقوفي آن وتعيين ملاك براي موقوفي تعقيب جرم مي­باشدآيا امكان اجراي قسمت آخر ماده103قانون مجازات اسلامي92 (مگر اينكه از حق­الناس بوده وشرعا قابل گذشت باشد) وجود دارد يا خير.\r\n\r\nنظريه مشورتی:\r\nبا توجه به صدر ماده 103 قانون مجازات اسلامي مصوب 1392 اصل بر غير قابل گذشت بودن جرائم است و جرايم قابل گذشت در ماده 104 قانون فوق الذكر احصاء شده است. بديهي است قسمت اخير ماده 103 قانون مجازات اسلامي مصوب سال 1392 ناظر به جرايم منصوص در شرع نظير قصاص و قذف مي باشد.","............................ \r\nشماره: 245\r\nمورخ: 2/11/92\r\nنظریه شماره: 2087/92/7\r\nشماره پرونده: 92-186/1-1539\r\n............................ \r\nسوال:\r\n1-با توجه به اينكه حسب مواد 134 و137 قانون مجازات اسلامي تشديد مجازات در صورت تعدد وتكرارجرم الزامي است ليكن به موجب ماده37 همان قانون تخفيف اختياري است واز طرف ديگر به موجب تبصره3 ماده134وماده139 اعمال تخفيف درموارد تعدد و تكرار مكان­پذير اما نسبت به موارد ديگرمحدودتر است محاسبه تخفيف موضوع ماده اخير پس از اعمال كيفيت مشدده تعدد يا تكرارخواهد بود يا اينكه بدون اعمال اوليه تشديد مجازات تخفيف اعمال خواهد شد.\r\n2-نظربه اينكه به موجب ماده 134 قانون مجازات اسلامي نهايتا مجازات اشد اجرا    مي­شودمنظور ازمجازات اشد اين است كه صرفا يكي ازمجازاتها كه ازهمه شديدتر است اجراي مي­شود يا اينكه ازهرنوع مجازات مثل حبس،جزاي نقدي، شلاق... شديدترين ازهركدام اجرا ميشود براي­مثال چنانچه متهم ازحيث كلاهبرداري به ده سال حبس وبيست ميليون ريال جزاي نقدي و ازحيث ارتشاء به سه سال حبس پنجاه ميليون ريال جزاي نقدي انفصال از خدمت وسي ضربه شلاق محكوم شده باشد سه فرض قابل تصور است:\r\n1- صرفا حبس ده سال اجرا شود دراين فرض نه تنها تشديدي اعمال نشده بلكه در نهايت مجازات مرتكب تخفيف داده شده است.\r\n2- چون مجازاتها حبس اشد ازسايرمجازاتها است واين مجازات ازجمله مجازاتهاي بزه كلاهبرداري است لذا تمامي مجازاتهاي جرم كلاهبرداري جرم اشد اجراء شود.\r\n3- از هرنوع مجازات اشد آن اجراء شود كه درفرض فوق ده سال حبس پنجاه ميليون ريال جزاي نقدي انفصال وسي ضربه شلاق است.\r\n\r\nنظريه مشورتی:\r\n1- در موارد تعدد جرايم موجب تعزير، دادگاه مكلف است طبق قانون، مجازات مرتكب را تشديد كند و چنانچه استحقاق تخفيف مجازات را داشته باشد، اين تخفيف بايد بالحاظ مجازات تشديد شده صورت گيرد.\r\n- در تكرار جرايم تعزيري، در صورت وجود جهات تخفيف، مقنن به شرح ماده 139 قانون مجازات اسلامي 1392 و تبصره ذيل آن تكليف قضيه را روشن نموده و بايد طبق اين مقررات عمل شود.\r\n2- با توجه به تبصره 3 ماده 19 قانون مجازات اسلامي 1392 ،در فرض سؤال پاسخ همان است كه در شق 2 اين بند آمده است.","............................ \r\nشماره: 246\r\nمورخ: 2/11/92\r\nنظریه شماره: 2089/92/7\r\nشماره پرونده: 1607-1/186-92\r\n............................ \r\nسوال:\r\nمقررات ماده728 قانون مجازات اسلامي مصوب1/2/92 بخش عمده­اي از عمومات قانوني حاكم درسنوات قبل به لحاظ مغايرت با مقررات جديد لغو گرديده­اند كه از جمله اين مقررات مصوب شماره79529/07/88 مورخ 25/12/88 هيات محترم وزيران متضمن تعديل ميزان ريالي حبس بدل از جزاي نقدي موضوع ماده1 قانون نحوه اجراي محكوميتهاي مالي است كه به موجب مقررات ماده27 قانون مجازات اسلامي از دويست هزار ريال به سيصدهزار ريال افزايش يافته است بنا به مراتب به استناد به مقررات ماده27 قانون مجازات اسلامي جديد هر روز حبس بدل از جزاي نقدي سيصدهزارريال محاسبه مي­گردد اماتوجها به مقررات تبصره ماده1 قانون نحوه اجراي محكوميتهاي مالي مصوب 1377 درآن بخش كه مقرر ميدارد.... و در خصوص احكامي كه درآن سال صادر مي­گردد لازم­الاجرا خواهد بود ابهاماتي در قالب سوالات ذيل مطرح مي­باشد كه خواهشمند است نظريه مشورتي آن مرجع در خصوص موارد ابهام را امر به ابلاغ فرمائيد:\r\n1- آيا عبارت (احكام صادره در همان سال) احكام در حال اجرا مربوط به امسال را نيز شامل مي­گردد.\r\n2-چنانچه فردي در سال 90 و91 به موجب حكم محكوميت قطعي به پرداخت جزاي محكوم شده باشد لكن بنا به هر دليلي حكم صادره تا تصويب قانون جديد اجرا نشده ونامبرده درسال92 به زندان معرفي گردد نحوه محاسبه حبس بدل جزاي نقدي در خصوص مشاراليه چگونه است آيا براي احكام محكوميت صادره در سالهاي قبل كه اجرا نشده­اند مقررات قانون جديد مبناي محاسبه حبس بدل از جزاي نقدي خواهد بود؟\r\n3-آيا مقررات قانون جديد در خصوص افرادي كه ازسالهاي گذشته به علت عجز از جزاي نقدي در زندان تحمل حبس مي­نمايند قابليت اجرايي دارد ياخير؟ به عبارت ديگرآيا باقي­ماده حبس بدل ازجزاي نقدي زندانيان حاضربر مبناي روزي سيصدهزار ريال محاسبه خواهد شد.\r\n\r\nنظريه مشورتی:\r\n1- عبارت « احكام صادره در همان سال» در ماده 27 قانون مجازات اسلامي مصّوب سال 1392 نيامده است، بلكه در ماده 28 قانون مذكور عبارت مشابهي آمده است كه البته اين ماده ناظر به تعديل هائي است كه در سال هاي بعد صورت مي گيرد و هنوز بر اساس اين ماده تعديلي صورت نگرفته است.\r\n2و3- سيصد هزار ريال جزاي نقدي بدل از يك روز حبس موضوع ماده 27 قانون مجازات اسلامي مصوب 1/2/1392 از تاريخ لازم الاجراء شدن اين قانون شامل كساني كه قبلاً محكوم شده اند نيز مي شود.","............................ \r\nشماره: 247\r\nمورخ: 19/11/92\r\nنظریه شماره: 2214/92/7\r\nشماره پرونده: 1627 -1/186-92\r\n............................ \r\nسوال:\r\nبا عنايت به قانون جديد مجازات اسلامي خواهشمند است اظهارنظر فرماييد كه قانون اصلاح پاره­اي از قوانين دادگستري خصوصا مواد 6و 25 به قوت خود باقي هست يا اينكه با قانون جديد منوخه مي­باشد در صورت مثبت بودن پاسخ نحوه تصميم دادگاه چگونه خواهد بود؟ دادگاه ماده 6 را در چه قالبي بايد اعمال كند (حكم يا دستور).\r\n\r\nنظريه مشورتی:\r\nبا لحاظ اينكه قانون مجازات اسلامي 1392 متعرض ماده 6 قانون اصلاح پاره اي از قوانين دادگستري نشده است، ماده ياد شده به اعتبار خود باقي است. لكن ماده 25 قانون اصلاح         پاره اي از قوانين دادگستري با تصويب ماده 277 قانون آئين دادرسي دادگاههاي عمومي و انقلاب در امور كيفري كاربردي ندارد و بر اساس ماده 277 مزبور بايد عمل كرد.","............................ \r\nشماره: 247\r\nمورخ: 19/11/92\r\nنظریه شماره: 2215/92/7\r\nشماره پرونده: 1576 -1/186-92\r\n............................ \r\nسوال:\r\nتوجها به قانون جديد مجازات اسلامي مخصوصا مواد 310 و311و554 خواهشمند است دستور فرمائيد نظريه مشورتي در خصوص سئوالات ذيل اعلام نمايند.\r\n1-ميزان ديه ساير اديان به جز اديان موضوع اصل سيزدهم قانون اساسي و دين مبين اسلام به چه ميزان است مستند قانوني بيان فرمائيد؟\r\n2-آيا ديه ساير اديان به جز دين مبين اسلام و اديان موضوع اصل سيزدهم قانون اساسي قابل پرداخت از بيت المال مي باشد ؟ مستند قانوني بيان فرمائيد.\r\n\r\nنظريه مشورتی:\r\n1- نظر به اينكه در ماده 554 قانون مجازات اسلامي 1392 تساوي ديه مسلمان و غيرمسلمان صرفاً ناظر به غير مسلمان موضوع اصل 13 قانون اساسي است و نص خاصي در خصوص غيرمسلمانان ديگر وجود ندارد به نظر مي رسد با تّوجه به ماده 214 قانون آئين دادرسي كيفري كه قاضي مكّلف گرديده در خصوص هر قضيه حكم آن را در قوانين مدون بيابد و اگر قانوني در خصوص مورد نباشد با استناد به منابع فقهي معتبر يا فتاوي معتبر حكم قضيه را صادر نمايد در خصوص ديه غيرمسلمانان ديگر بايد با تّوجه به منابع معتبر فقهي حكم قضيه را تعيين و برآن اساس اتخاذ تصميم نمايد.\r\n2- نظر به اينكه ماده 487 قانون مجازات اسلامي 1392 ناظر به شخصي است كه به قتل رسيده و قاتلش شناخته نشود و يا بر اثر ازدحام كشته شود و واژه شخص مطلق است  به نظر مي رسد هدف قانونگذار تحت حمايت قراردادن كليه سكنه ايران اعم از مسلمان و غيرمسلمان مي باشد و ماده 554 قانون ياد شده نيز مؤيد اين امر است زيرا در اين قانون نيز نظر قانونگذار كه منبعث از فرمان حكومتي مقام رهبري است تفاوتي بين مسلمان و غير مسلمان قائل نگرديده و لذا پرداخت ديه غير مسلمان غير رسمي از بيت المال بلامانع مي باشد.","............................ \r\nنظریه شماره: 248\r\nمورخ: 29/11/92\r\nنظریه شماره: 2269/92/7\r\nشماره پرونده: 1722-1/186-92\r\n............................ \r\nسوال:\r\n1-پرونده­هاي متعددي دراجراي احكام موجود بوده كه محكوم­عليه محكوم به پرداخت ديه شده ومتعاقبا تقاضاي تقسيط ديه نموده ودادگاه نيز ديات را تقسيط نموده نظر به اينكه مبلغ ديه هر ساله افزايش پيدا مي­كند در رويه قبلي كسي كه اعسار وي ثابت ومحكوميت وي مورد تقسيط واقع مي­شد اقساط نامبرده مشمول افزايش سالانه قيمت ديه نمي­گرديد واقساط برمبناي همان مبلغ ديه در زمان صدور راي اعسار وتقسيط اخذ مي­گرديد با وضع قانون مجازات اسلامي جديد در ماده­ي490 آن قانون كه مقرر داشته در صورتيكه پرداخت كننده بخواهد هر يك از انواع ديه را پرداخت كند يا پرداخت ديه به صورت اقساطي باشد معيار قيمت زمان پرداخت است علي ايحال اعلام فرماييد اگر درسالهاي قبل حكم تقسيط ديه­اي صادر شده آيا مابقي اقساط درسالهاي بعد ازصدور راي تقسيط به نرخ يوم­الاداء بايدتوسط اجراي احكام وصول گردد؟همچنين آيا در صورتيكه حكم به اعسار مطلق محكوم­عليه از پرداخت محكوم به صادر شده باشد چگونه عمل مي­شد؟\r\n2-در مواردي كه طفلي مرتكب جنايتي كه موجب ديه بالاتر از موضحه شده گرديده و عاقله مسئول پرداخت ديه شده آيا صرفا ديه بايد ازعاقله اخذ شود يا مي­توان چنانچه مالي ازطفل يافت شده (مثلا يارانه طفل كه هرماه به حساب وي واريزمي­گردد) از مال طفل نيز ديه اخذ گردد.\r\n3-درماده­ي487 قانون مجازات اسلامي اشاره شده اگرشخصي به قتل برسد وقاتل شناخته نشود يا براثر ازدحام كشته شود ديه ازبيت­المال پرداخت مي­گردد اعلام فرماييد كه تا چه زمان از تاريخ قتل بايد بگذرد تا بتوان حكم به پرداخت ديه قتل از بيت­المال داده شود.\r\n\r\nنظريه مشورتی:\r\n1- درمورد حكم پرداخت ديه به اقساط هرگاه دادگاه متعاقب توافق طرفين مبلغ معيني را به عنوان ديه در حكم تعيين نموده يا كل ديه به مبلغ معين تقسيط شود ملاك احتساب اقساط همان مبلغي است كه تعيين شده است و نوسانات بعدي تأثيري در آن ندارد ولي هرگاه متهم را به پرداخت عين معين محكوم نمايد و در زمان صدور حكم تقسيط پرداخت اقساط به مبلغ معين محاسبه و تعيين نگردد ودادگاه به تقسيط عين( ديه) حكم صادر كند، چون محكومٌ­عليه بايد عين محكومٌ­به را تقسيط شده به محكومٌ­له بدهد، در صورت تعذر از پرداخت عين قيمت يوم­الادا بايد ملاك محاسبه قرار گيرد مگر اينكه طرفين در خصوص مبلغ توافق نمايند.\r\n2- در فرض سئوال كه جراحات وارده از ناحيه نابالغ يا صغير موجب ديه بيشتر از موضحه است مطابق ماده 467 قانون مجازات اسلامي 1392 ديه بر عهده عاقله خواهد بود و نمي توان از اموال طفل پرداخت نمود.\r\n3- ماده 487 قانون مجازات اسلامی مصوب سال 1392عملاً جانشین ماده 255قانون مجازات اسلامی مصوب سال 1370می باشد. بنابراین چنانچه تحقیقات معموله به حد کفایت انجام\r\nپذیرفته ولی به هیچ وجه موجبات شناسائی متهم یا متهمین فراهم نشود، به نحوی که قاضی تحقیق اعم از دادیار ویا بازپرس نهایت اقدامات لازم را مبذول وبا دستورات مؤکد و تحقیقات مفصّل به ضابطین نتوانسته باشند قاتل یا قاتلین را شناسائی نمایند وعرفاً هر آنچه را لازم بوده انجام داده باشند ، درچنین حالتی با درخواست اولیاء دم به پرداخت دیه از بیت المال، پرونده را بدون صدور قرار مجرمیّت وکیفرخواست به دادگاه جزائی ارسال ودادگاه نیز حکم به پرداخت دیه از بیت المال را صادر خواهد کرد.بنابراين براي صدور حكم مدت خاصي معين نشده است و آنچه مهم است فحص و يأس از شناسائي قاتل است.","............................ \r\nشماره: 249\r\nمورخ: 30/11/92\r\nنظریه شماره: 2274/92/7\r\nشماره پرونده: 1837-1/186-92\r\n............................ \r\nسوال:\r\nاحتراما نظر به اينكه در ماده 108 قانون مجازات اسلامي مصوب1370 در تعريف بزه لواط بزه مذكور اعم از لواط ايقابي و تفخيذ اعلام گرديده وبر همين اساس نيز حسب تبصره3 ذيل شق نون ماده 3 قانون تشكيل دادگاههاي عمومي وانقلاب مصوب 1373 واصلاحات بعدي پرونده­هايي كه مشمول حد زنا ولواط مي­باشد مستقيما در دادگاههاي مربوط مطرح و رسيدگي مي­گردد درحالي كه درمواد 233و235 قانون مجازات اسلامي مصوب1392 بزه لواط وتفخيذ تفكيك گرديده است كه با توجه به قوانين موجود حسب تبصره3 ذيل شق نون ماده3 قانون تشكيل دادگاههاي عمومي وانقلاب درحال حاضر رسيدگي به بزه مشمول حد تفخيذ اساسا از شمول تبصره مذكور خارج مي­باشد در حالي كه مقصود مقنن از وضع تبصره 3 ذيل شق نون ماده3 مرقوم جلوگيري از ورود دادسرا به تحقيقات مربوط به جرائم منافي عفت عمومي است كه در حال حاضر اصولا بزه تفخيذ نيز از جمله جرائم مذكورمي­باشد فلذا دراين خصوص ارشاد فرمائيد كه آيا رسيدگي به بزه تفخيذ مشمول تبصره3ذيل شق نون ماده 3 قانون تشكيل دادگاههاي عمومي وانقلاب مي­باشد يا خير؟ به عبارت ديگر آيا رسيدگي به بزه مذكور نيازمند تنظيم كيفرخواست از ناحيه دادسرا مي­باشد يا خير.\r\n\r\nنظريه مشورتی:\r\nالف:نظريه كميسيون قوانين جزايي و اكثريت كميسيون آيين دادرسي كيفري:\r\nبا توجه به اينكه جرم موضوع ماده 235 قانون مجازات اسلامي مصوب 1/2/1392 مادون بزه ماده 233 همان قانون بوده و در حد آن نيست كه همانند جرم موضوع ماده 233 مستقيماً به دادگاه فرستاده شود، در نتيجه دادسرا صالح به رسيدگي به جرم ماده 235 بوده و مي تواند نسبت به آن رسيدگي و در صورت احراز بزه قرار مجرمّيت و كيفرخواست صادر نمايد. آنچه در تبصره 3 ماده 3 اصلاحي قانون تشكيل دادگاه هاي عمومي وانقلاب آمده، استثنائي است (تحقيقات مقدماتي جرايم در دادسرا) كه بايد در قدر متيّقن مورد عمل قرار گيرد، لذا جرم موضوع ماده 235 قانون مذكور از شمول تبصره 3 ماده 3 قانون ياد شده خارج است.\r\nب: نظريه اقليت كميسيون آيين دادرسي كيفري:\r\nقانون گذار در تصويب تبصره 3 ماده 3 قانون فوق الذكر با عنايت به موازين شرعي مقرر كرده است كه جرايم مشمول حد زنا و لواط به صورت مستقيم در دادگاه مطرح شود و واژه لواط طبق مقررات قانون مجازات اسلامي مصوب 1370 ناظر به لواط ايقابي و غير ايقابي (تفخيذ) بوده است و تفكيك بين حد لواط و تفخيذ در قانون مذكور مصوب 1/2/1392 تأثيري در حكم فوق ندارد؛بنابراين لواط و تفخيذ كماكان بايد به صورت مستقيم در دادگاه صالح مطرح شود (در ماده 306 لايحه آيين دادرسي كيفري در شرف تصويب نيز به همين نحو پيش بيني شده است.","............................ \r\nشماره: 250\r\nمورخ: 21/11/92\r\nنظریه شماره: 2233/92/7\r\nشماره پرونده: 1772-1/186-92\r\n............................ \r\nسوال:\r\nاحتراما اتهام شخص الف كلاهبرداري مبلغ پنجاه ميليون تومان مي­باشد با توجه به تبصره3 ماده18 قانون مجازات اسلامي سال1392 اتهام متهم جزء كداميك از درجات هشت گانه موضوع ماده 18 مي­باشد؟به عبارت ديگر در تبصره3 ماده18 منظور قانونگذار از عبارت (مجازات شديدتر) شديد به لحاظ نوعي(حبس،شلاق، جزاي نقدي و....) مدنظر است يا شديد به لحاظ درجه­ای.\r\n\r\nنظريه مشورتی:\r\nبا توجه به تبصره 3 ماده 19 قانون مجازات اسلامي در صورت تعدد مجازاتها، مجازات شديدتر و در صورت عدم امكان تشخيص مجازات شديدتر، مجازات حبس ملاك است بنابراين اگر مجازاتهاي تعيين شده فقط حبس باشد، مجازاتي كه مدت حبس بيشتري دارد، اشد محسوب مي شود و اگر حبس آنها مساوي ولي بعضي توأم با مجازاتهاي ديگري باشد،آنكه داراي مجازاتهاي مختلف است، مجازات اشد محسوب مي شود. در صورت عدم امكان تشخيص مجازات اشد، مجازات حبس ملاك تشخيص درجه مجازات است؛ بنابراين در فرض سؤال درجه جرم كلاهبرداري با توجه به مجازات حبس تعيين مي شود.","............................ \r\nشماره: 250\r\nمورخ: 21/11/92\r\nنظریه شماره: 2234/92/7\r\nشماره پرونده: 1732-1/186-92\r\n............................ \r\nسوال:\r\nامكان صدور قرارتعليق تعقيب در مرحله تحقيق وصدور قرار تعليق اجراي مجازات حين رسيدگي وپس از صدور حكم به ترتيب توسط دادستان ودادگاه جزايي در مورد تبعه افغان كه غير مجاز وارد كشور شده و مي­بايست اخراج گردد وجود دارد يا نه.\r\n\r\nنظريه مشورتی:\r\nبا توجه به درجه اتهامي متهم ( تبعه خارجي كه ورود و اقامت غير مجاز به كشور داشته) كه از نوع و ميزان مشمول جرائم موضوع ماده 22 قانون اصلاح پاره اي از قوانين دادگستري مصوب 1356 از مصاديق جرايم تعزيري موضوع ماده 46 قانون مجازات اسلامي مصوب 1392 مي باشد و بالحاظ اين كه جرم مطروحه عليه متهم، از مصاديق جرايم غير قابل تعليق موضوع ماده 47 قانون اخيرالذكر نمي باشد بنا به مراتب صدور قرارهاي تعليق تعقيب يا تعليق اجراي مجازات از سوي مقامات قضائي ذي ربط بلامانع است، اما با توجه به فقدان مجوز قانوني در توجيه حضور متهم يا محكومٌ­عليه در كشور، مقام قضائي مي بايد، دستور لازم را به ضابطان و مقامات مسئول در طرد تبعه بيگانه از كشور صادر نمايد.","............................ \r\nشماره: 251\r\nمورخ: 21/11/92\r\nنظریه شماره: 2237/92/7\r\nشماره پرونده:   1615-1/186-92\r\n............................ \r\nسوال:\r\n1-باعنايت به ماده 54 قانون مجازات اسلامي چنانچه شخصي كه توسط دادگاه عمومي جزايي محكوم به حبس تعليقي شده است در ايام تعليق مرتكب جرم ديگري كه رسيدگي به آن در صلاحيت ذاتي دادگاه انقلاب يا نظامي باشد گردد آيا مرجع رسيدگي كننده به جرم اخير كه فاقد صلاحيت ذاتي رسيدگي به جرم اوليه منتهي به حبس تعليقي است مجاز به الغاي قرار تعليقي اجراي مجازات و دستور اجراي حكم معلق نيز مي­باشد يا خير؟ به عبارت ديگرآيا رعايت صلاحيت ذاتي در الغاي قرار تعليق ودستور اجراي حكم معلق الزامي است يا خير؟ درصورت الزامي نبودن اجراي حكم معلق كه دستور اجرايآن صادرشده اجراي قرار به عهده كدام دادسرا مي­باشد؟\r\n2-باعنايت به ماده47 قانون مجازات اسلامي آيا ساير قوانين ومقررات كه به صورت خاص صدور قرارتعليق اجراي مجازات را منع نموده است نسخ شده­اند يا خير؟ مثل تبصره3 ماده703 قانون مجازات اسلامي75 درخصوص ساختن وخريد يا فروش مشروبات الكلي ماده702 وتبصره100 ماده1 قانون تشديدمجازات مرتكبين ارتشاء واختلاس وكلاهبرداري.\r\n\r\nنظريه مشورتی:\r\n1- با تّوجه به صراحت ماده 54 قانون مجازات اسلامي مصّوب 1392 « لغو قرار تعليق اجراي تمام يا قسمتي از مجازات» صرفاً به عهده دادگاهي است كه حكم محكوميت قطعي مربوط به جرمي كه متهم در مدّت تعليق مرتكب شده ( و از جمله جرايم عمدي موجب حد، قصاص، ديه و تعزير تا درجه 7 است) را صادر نموده است، اعم از اينكه اين دادگاه عمومي باشد يا انقلاب يا نظامي، يا در همان حوزه قضائي دادگاه صادر كننده قرار تعليق مجازات باشد يا در حوزه قضائي ديگر، زيرا دادگاه اخير با رعايت صلاحيت ذاتي و محّلي به جرم ارتكابي در مدت تعليق رسيدگي مي كند و به ماهيت جرمي كه مجازات آن تعليق شده وارد نمي شود تا منافاتي با صلاحيت ذاتي و محّلي داشته باشد.\r\n2- با توجّه به صراحت بند ت ماده 47 قانون مجازات اسلامي 1392 ممنوعيت تعليق اجراي مجازات صرفاً شامل « قاچاق عمده مشروبات الكلي» يعني وارد كردن مشروبات الكلي به كشور ايران يا خارج كردن آن از كشور است وبه جرايم حمل ونگهداري مشروبات الكلي در داخل كشور تسّري ندارد. در تبصره 3ماده 703 قانون مجازات اسلامي مصوب22/8/ 1387، ممنوعيت تعليق اجراي مجازات شامل كليه جرايم موضوع مواد 702 و 703 است لذا به لحاظ مغايرت مقررات مذكور با عنايت به ماده 728 قانون مجازات اسلامي 1392 بند ت ماده 47اين قانون ناسخ قسمت هاي مغاير قانون مقدم است و در موارد مغاير بايد طبق قانون مؤخر التصويب كه آخرين اراده مقنن است عمل نمود.","............................ \r\nشماره: 252\r\nمورخ: 29/11/92\r\nنظریه شماره: 2252/92/7\r\nشماره پرونده: 1756-1/186-92\r\n............................ \r\nسوال:\r\nبا توجه به ماده 691 قانون مجازات اسلامي:\r\nازبين بردن بينايي چشم كسي كه فقط يك چشم بينا دارد وچشم ديگرش نابيناي مادرزادي بوده ويا دراثرعلل غيرجنايي از بين رفته باشد موجب ديه كامل است ليكن اگر چشم ديگرش را در اثر قصاص يا جنايتي كه استحقاق ديه آن را داشته است از دست داده باشد ديه چشم بينا نصف ديه كامل مي­باشد خواهشمند است دستورفرمائيد بررسي فرمايند درصورتيكه يك چشم به صورت مادرزادي بينايي نداشته باشد وبينايي چشم ديگر در اثر جنايتي كاهش يابد ميزان ديه كاهش ديد چشم نسبت به ديه كامل سنجيده مي­شود يا نسبت به ديه همان چشم به عبارت ديگر قانون فوق­الذكرفقط درمواردي اعمال ميگردد كه بينايي چشم به طوركامل از بين رفته باشد يا درمواردي كه بينايي چشم به طوركامل از بين رفته باشد يا درمواردي كه بينايي چشم به طور نسبي نيز كاهش يافته باشد قابل تعميم است.\r\n\r\nنظريه مشورتی:\r\nطبق ماده 691 قانون مجازات اسلامي 1392 از بين بردن بينايي چشم كسي كه فقط يك چشم بينا دارد و چشم ديگرش نابيناي مادرزادي بوده يا در اثر علل غير جنايي از بين رفته باشد موجب ديه كامل است بنابراين در فرضي كه يك چشم مادرزادي نابينا و چشم ديگر در اثر جنايت كاهش بينايي پيدا كند ديه آن به نسبت ديه كامل محاسبه مي شود به عبارت ديگر حكم اين ماده اختصاص به از بين رفتن بينايي كامل چشم ديگر ندارد.","............................ \r\nشماره: 253\r\n مورخ: 29/11/92\r\nنظریه شماره: 2256/92/7\r\nشماره پرونده: 1633-1/186-92\r\n............................ \r\nسوال:\r\n1- 2نفر به اتفاق و با ضربات متعدد چاقو موجب اذهان نفس­گيري مي­شوند پزشك قانوني اظهار مي­نمايد كه هريك از ضربات وارده به تنهايي مي­تواند كشنده باشد ضربات هم به تناوب ايراد شده­اند حاليه مستدعي است بر اساس اين مطلب كه قتل قبل از زمان حاكميت قانون اصلاحي 92 واقع شده است\r\nاولا: قانون و مستند حاكم بر قضيه\r\nثانيا: نحوه تعين كيفر مشخص\r\nثالثا: بر اساس قانون جديد و مواد 526 و531 آيا هر دو مي­بايست به نحو تساوي قصاص شوند يا موضوع از موارد قرعي است.\r\n2- مغرب شرعي چه زماني مي باشد؟ بر اساس تبصره ماده 555 ق. م اسلامي مصوب 92 ارشاد فرماييد.\r\n\r\nنظريه مشورتی:\r\n1- اولاً در خصوص قتل عمدي و مجازات مرتكب آن ماهيتاً تفاوتي بين قانون مجازات اسلامي سابق (مصوب 1370) و قانون فعلي (مصوب 1392) وجود ندارد و آنچه مربوط به ادله اثبات دعوي و قوانين مربوط به شيوه دادرسي است طبق بندهاي ب و پ ماده 11 قانون مجازات اسلامي مصوب 1392 نسبت به جرايم سابق بر وضع قانون فوراً اجرا مي شود.\r\nثانياً: كيفر قتل عمد طبق ماده 381 قانون مجازات اسلامي، قصاص است و احراز جرم حدود و مسئوليت مرتكب يا مرتكبين در فرض سؤال با توجه به مقررات فصل ششم از كتاب سوم قانون مجازات اسلامي 1392 (از ماده 368 به بعد) با قاضي رسيدگي كننده است.\r\nثالثاً: مواد اشاره شده در اين بند مربوط به ضمان است نه قصاص.\r\n رابعاً: به نظر مي رسد مغرب شرعي همان موقع اذان مغرب است كه در روزها و شهرستان هاي مختلف متفاوت است.","............................ \r\nشماره: 254\r\nمورخ: 29/11/92\r\nنظریه شماره: 2259/92/7\r\nشماره پرونده: 1660 - 1/186-92\r\n............................ \r\nسوال:\r\n1-منظور از مجازات غير از موارد مذكور... در سطر3و4 ماده 199 قانون مجازات اسلامي كدام مجازاتهاست؟\r\n2-منظور از اقدامات تاميني وتربيتي مقرر در كتاب اول مذكور در تبصره 2 ماده 221 قانون مجازات اسلامي كدام است؟\r\n3- براساس ذيل ماده320 قانون مجازات اسلامي آيا عبارت حسب مورد به وسيله وكيل آنها صورت مي­گيرد با عبارت اتيان سوگند به وسيله افراد قابل توكيل نيست تعارض ندارد.\r\n\r\nنظريه مشورتی:\r\n1- قانونگذار در ماده 199 قانون مجازات اسلامي 1392 ضمن تأكيد بر حكم كلي اينكه  « نصاب شهادت در كليه جرائم دو شاهد مرد است» استثنائاتي را نيز وضع نموده است؛ از جمله در خصوص زنا، لواط، تفخيذ و مساحقه كه براي اثبات آنها شهادت چهار مرد عادل را لازم دانسته است و براي اثبات زناي موجب حد جلد، تراشيدن و يا تبعيد ، شهادت سه مرد و چهار زن عادل را نيز كافي دانسته است. در اين ماده اشاره شده« زماني كه مجازات غير از موارد مذكور است» حداقل شهادت سه مرد و دو زن عادل لازم است كه اشاره اين قسمت از ماده به مواردي كه مجازاتي غير از حد جلد، تراشيدن و يا تبعيد است؛ مثلاً زناي موجب رجم كه اساساً با شهادت چهار مرد عادل ثابت مي شود، طبق اين ماده حداقل با شهادت سه مرد و دو زن عادل نيز قابل اثبات است.مشابه اين حكم در ماده 74 قانون مجازات اسلامي 1370 نيز آمده بود.\r\n2- منظور از اقدامات تأمين و تربيتي مذكور در تبصره 2 ماده 221 قانون مجازات اسلامي 1392 مقرراتي است كه در فصل دهم كتاب اول قانون مذكور ( از ماده 88 به بعد) ذكر شده است.\r\n3- اقامه قسامه يا مطالبه آن يعني درخواست قسامه و معرفي كساني كه بايد سوگند ياد كنند، قابل توكيل است و آنچه طبق قسمت آخر ماده 320 قانون مجازات اسلامي آمده است و قابل توكيل نيست « اتيان سوگند» است و اين دو با هم متفاوتند و معارض نيستند.","............................ \r\nشماره 254\r\nمورخ: 29/11/92\r\nنظریه شماره: 2261/92/7\r\nشماره پرونده: 1677-1/186-92\r\n............................ \r\nسوال:\r\n1- آيا اصلاح بدون عيب ونقص همان منجر نشدن به فساد است يا تفاوت دارد؟\r\n2- با فرض واحد بودن مفهوم هر دو مورد درخصوص اين نوع شكستگي ديه بايد تعيين گردد كه يك دهم ديه كامل است يا ارش كه تعيين آن منوط به نظر كارشناسي (پزشكي قانوني)است لازم به ذكراست درموارد مشابه بين چهار تا شش درصد ارش تعيين مي­كنند.\r\n\r\nنظريه مشورتی:\r\nعطف به استعلام شماره 9210110211201154 مورخ 19/8/1392 ،همانطور كه در نظريه مشورتي 2178/92/7 مورخ 15/11/92 خطاب به رئيس محترم شعبه 1147 اعلام گرديده است، ماده 593 قانون مجازات اسلامي مصوب 1392 در خصوص شكستگي استخوان بيني چهار حالت را پيش بيني نموده است و هيچ تعارضي بين حالت دوم و چهارم وجود ندارد زيرا در حالت دوم شكستگي استخوان بيني موجب فساد بيني شده امّا بدون عيب و نقص بهبود پيدا كرده كه موجب يك دهم ديه كامل است در حالي كه در حالت چهارم (بند د) شكستن استخوان بيني اصولاً منجر به فساد نشده است و موجب تعلق ارش خواهد بود.","............................ \r\nشماره: 255\r\nمورخ: 3/12/92\r\nنظریه شماره: 2294/92/7\r\nشماره پرونده: 1101-1/186-92\r\n............................ \r\nسوال:\r\nتوجه ها به سكوت قانونگذار در ماده 356 قانون مجازات اسلامي وبخشنامه شماره­ي 7559/80/1مورخ 28/4/80 رياست محترم قوه قضائيه خواهمشند است پاسخ فرمائيد چگونه خواهد بود حكم مسئله­اي كه ولي قهري اولياءدم صغير به لحاظ مباشرت،مشاركت،معاونت ويا دليلي ديگر صلاحيت اعمال ولايت را ندارد به طور مثال شوهرهمسر خود را به قتل رسانده واولياءدم مقتوله نيزصرفا دو فرزند صغير ايشان هستند يا اولياءدم سه فرزند صغير به همراه پدر و مادر مقتوله هستند.\r\n\r\nنظريه مشورتی:\r\nموضوع سؤال منصرف از ماده 72 قانون آيين دادرسي كيفري است زيرا ماده مذكور براي تعقيب امري است كه تعقيب آن منوط به شكايت شاكي خصوصي است وتا تعيين قيم قانوني موجب ضرر محجور خواهد شد لكن در تقاضاي قصاص، قيم چنين اختياري ندارد و تقاضاي قصاص ازناحيه محجور تنها توسط ولي وي امكانپذير مي باشد و چنانچه ولي مرتكب قتل مورث محجور گردد طبق ماده 358 قانون مجازات اسلامي مصوب 1392 ولايت وي زايل مي گردد وبا زوال ولايت ولي قهري، مقام معظم رهبري ولي محجور بوده و طبق ماده 356 قانون مجازات اسلامي اقدام مي گردد.","............................ \r\nشماره: 256\r\nمورخ: 4/12/92\r\nنظریه شماره: 2300/92/7\r\nشماره پرونده: 1127-1/186-92\r\n............................ \r\nسوال:\r\n1- در ماده 78 قانون مجازات اسلامي عبارتي داير بر محكوميت فرد به يك يا چند مورد ازمجازاتها تبعي ويا تكميلي به كاررفته است مراد ازمجازات تبعي افراد كه در سيستم مجازات جايگزين به كار رفته است چيست؟\r\n2- مقصود ازرفتارمجرمانه نتايج مجرمانه متعدد درتبصره يك ماده 134قانون مجازات اسلامي چيست وآيا با ماده 131همين قانون منافات ندارد مرز تفكيكي جهت تميزرفتارمجرمانه منتج به نتايج مجرمانه متعدد با رفتار واجد عناوين متعدده وجود دارد.\r\n3- لطفا تبصره 2 ماده 114 قانون مجازات اسلامي را تشريح فرمائيد وتوبه بعد از قطعيت حكم مي تواند دراجراي ماده 115 منشا اثر باشد يا خير؟\r\n4-آيا درماده 122 قانون مجازات اسلامي جرم عقيم نيز مستر است يا خير؟\r\nبه عبارت ديگرجرم عقيم مي تواند تحت شمول مقررات فعلي شروع به جرم باشد ياخير؟\r\n5-لطفا تكليف صلاحيت­هاي ذاتي شخصي ومحلي درارتباط با ماده54 قانون مجازات اسلامي را بيان فرمائيد؟\r\n6-مقصود از ادله اثبات دعوي تا پيش ازاجراي حكم و حتي بعد از صدورحكم قطعي موضوع ماده 11 قانون مجازات اسلامي چيست و آيا ناظر به محكوم له است­ يا محكوم­عليه ودرصورت تزاحم با حقوق مكتسب طرفين تكليف چيست؟\r\n\r\nنظريه مشورتی:\r\nاول- ظاهراً پرسش اين بندمربوط به ماده 87 قانون مجازات اسلامي 1392 است كه اشتباهاً 78نوشته شده است و منظور از مجازات هاي تبعي ويا تكميلي دراين ماده محروميت از حقوق اجتماعي به شرح ماده 26 همين قانون است . ماده 87 به دادگاه اختيار داده است ضمن حكم به مجازات جايگزين حبس باتوجه به جرم ارتكابي و وضعيت محكوم، وي را به يك يا چندمورد ازمجازات هاي تبعي نيز محكوم نمايد كه دراينصورت حالت مجازات تكميلي را دارد.\r\nدوم- تبصره 1 ماده 134 قانون مجازات اسلامي 1392 به مواردي اشاره دارد كه از رفتار مجرمانه واحد ( اعم از فعل يا ترك فعل) نتايج مجرمانه متعدد حاصل شود مانند آنكه فردي با يك عبارت توهين آميز به جمعي توهين كند، ولي آنچه در ماده 131 قانون مذكور آمده اين است كه رفتار مجرمانه واحد درقانون عناوين مجرمانه متعددي داشته باشد مثل فروش مال اماني كه هم خيانت در امانت است وهم انتقال مال غير، به عبارت ديگر« نتايج متعدد مجرمانه» باعناوين متعدد مجرمانه متفاوت است .\r\nسوم- تبصره 2 ماده 114 قانون مجازات اسلامي ابهامي ندارد و طبق آن «حد» جرايم زنا ولواط نيز هرچند به عنف و اكراه و يا اغفال بزه ديده باشد درصورت توبه مرتكب به شرح ماده 114، ساقط مي شود النهايه درفرض عنف ، اكراه ويا اغفال عليرغم سقوط «حد» مرتكب به حبس يا\r\nشلاق تعزيري درجه شش يا هردو آن ها محكوم مي شود وتوبه بعد از صدورحكم فاقد اثرقانوني است.\r\nچهارم- صدرماده 122 قانون مجازات اسلامي 1392 شامل جرم عقيم نيز مي شود.\r\nپنجم- قانونگذار در ماده 54 قانون مجازات اسلامي 1392 لغو قرار تعليق اجراي تمام يا قسمتي از مجازات را به عهده دادگاهي محول نموده است كه به جرم محكوم كه در مدت تعليق مرتكب شده ويكي از جرايم عمدي موجب حد، قصاص، ديه يا تعزير تا درجه 7 است، رسيدگي نموده وحكم قطعي محكوميت به جرم اخيررا صادر نموده است اعم از اين كه اين دادگاه عمومي باشد يا انقلاب يا نظامي ، در همان حوزه باشد يا درحوزه قضايي ديگر زيرا دادگاه با لحاظ صلاحيت ذاتي ومحلي به جرم اخير رسيدگي مي كند وبه ماهيت جرمي كه مجازات آن معلق شده وارد نمي شود تا منافاتي با صلاحيت ذاتي يا محلي داشته باشد .\r\nششم- طبق بند ب ماده 11قانون مجازات اسلامي ، قوانين مربوط به ادله اثبات دعوي تا پيش از اجراي حكم نسبت به جرايم سابق بر وضع قانون ، فوراً اجرا مي شود و مشروح آن در بخش پنجم قانون مذكور از ماده 160 به بعد آمده است . وچنانچه در طول دادرسي تا زمان صدور حكم قطعي تغييري درقانون از حيث ادله دادرسي صورت گيرد بايد مطابق قانون جديد حكم صادر شود و اگر حكم قطعي هم صادر شده باشد، طبق تبصره ماده 11 قانون مذكور پرونده براي بررسي و صدورحكم براساس ادله مقرر در قانون جديد به دادگاه صادركننده حكم قطعي ارسال مي شود، دراين قضيه حقوق مكتسب مورد نظر نيست و با تغييرقانون راجع به ادله دادرسي اعم از اينكه ناظربه محكومٌ له باشد يا محكومٌ عليه به همان نحو عمل مي شود.","............................  \r\nشماره: 257\r\nمورخ: 5/12/92\r\nنظریه شماره: 2320/92/7\r\nشماره پرونده: 1810 -1/186-92\r\n............................ \r\nسوال:\r\nبا توجه به تبصره­ي1ماده­ي2 قانون تشديد مجازات مرتكبين ارتشاء اختلاس وكلاهبرداري آيا دادگاه ميتواند درصورتي كه محكوم­عليه تقاضاي اعمال ماده­ي277 قانون آيين دادرسي كيفري را نمايد تبصره­ي1 ماده­ي1 قانون تشديد را اعمال كند؟ يعني مجازات را به كمتر از يك­سال حبس تخفيف ندهد يا اينكه تبصره­ي1 ماده­ي1 قانون مذكور فقط در مورد كلاهبرداري موضوع ماده­ي1 قانون تشديد است و تبصره­ي1 ماده­ي2 قانون موصوف از شمول اين تبصره خارج است ودادگاه ميتواند تخفيف مجازات را تا حداقل مجازات قانوني اين ماده يعني تا سه ماه حبس تقليل دهد.\r\n\r\nنظريه مشورتی:\r\nمجازات مندرج در ماده 2 قانون تشديد مجازات مرتكبين ارتشاء و اختلاس و كلاهبرداري      « سه ماه تا دو سال حبس» يا جزاي نقدي معادل دو برابر مال بدست آمده است. مطابق تبصره ذيل اين ماده در صورت وجود جهات تخفيف، دادگاه مكلف به رعايت مقررات تبصره 1 ماده 1 اين قانون است. در تبصره 1 ماده 1 نيز به حداقل مجازات حبس اشاره شده است و حداقل مجازات حبس مقرر در ماده 2 قانون مذكور سه ماه حبس است نه يك سال؛ بنابراين چنانچه دادگاه، مرتكب را به استناد ماده 2 قانون مذكور محكوم نمايد، در اعمال مقررات ماده 277 قانون آئين دادرسي دادگاههاي عمومي و انقلاب در امور كيفري مي تواند اين محكوميت را تا حداقل مجازات يعني سه ماه حبس تقليل دهد.","............................ \r\nشماره: 258\r\nمورخ: 5/12/92\r\nنظریه شماره: 2321/92/7\r\nشماره پرونده: 1820-1/186-92\r\n............................ \r\nسوال:\r\nنظريه مشورتي آن اداره كل درخصوص موضوع ذيل اعلام شود:\r\nدرجرايم مواد مخدر براي تعيين مجازات معاون جرم اعدام با استناد به ماده 38 قانون مبارزه با مواد مخدر مصوب1367 با اصلاحات و الحاقات بعدي آن حبس ابد تعيين مي­شود اينك اعلام فرماييد با توجه به ماده127 قانون مجازات اسلامي جديد آيا كماكان ماده 38 قانون مزبور ملاك عمل مي­باشد يا قانون جديد.\r\n\r\nنظريه مشورتی:\r\nاعمال مقررات ماده 127 قانون مجازات اسلامي 1392 درخصوص چگونگي تعيين مجازات براي معاونين جرم درصورتي است كه در شرع يا قانون، مجازات ديگري براي معاون تعيين نشده است. بنابراين درمواردي كه مجازات معاون جرم درقانون مبارزه با مواد مخدر تعيين شده، بايد طبق همين قانون عمل شود. ولي موارد مذكور دراستعلام كه مجازات مباشرجرم اعدام يا حبس ابد است، از سوي قانونگذارمجازات مشخصي براي اين جرايم پيش بيني نشده است، لذا مشمول بند الف ماده 127 قانون مجازات اسلامي 1392 است.","............................  \r\nشماره: 259\r\nمورخ: 5/12/92\r\nنظریه شماره: 2327/92/7\r\nشماره پرونده: 1543-1/186-92\r\n............................ \r\nسوال:\r\n1- آيا مقررات مربوط به تعيين مجازات درفرض تعدد وتكراردرمورد جرايم مواد مخدر نيز اعمال مي­شود؟\r\n2- نظربه اينكه اعمال مقررات تعدد وتكرار درجرايمي كه مجازات قانوني آنها شلاق تعزيري است­موجب تعيين مجازات به بيش ازميزان شلاق حدي است­ آيا اين مقررات در مورد شلاق تعزيري با توجه به قاعده (التعزيربما دون الحد) اعمال شدني است.\r\n\r\nنظريه مشورتی:\r\n1- مقررات قانون مجازات اسلامي عام است وعلي­الاصول بايد در كليه جرايم رعايت گردد. معهذا قانون اصلاح قانون مبارزه با مواد مخدر با اصلاحات والحاقات بعدي، قانون خاص است. لذا در هر مورد كه حكم خاصي دراين قانون وجود دارد بايد براساس همين قانون عمل شود ودر مواردي كه قانون مذكور ساكت است بايد طبق مقررات عام قانون مجازات اسلامي عمل شود درخصوص تعدد، مقررات خاصي در قانون اصلاح قانون مبارزه با مواد مخدر وجود ندارد ،لذا مقررات ماده 134 قانون مجازات اسلامي در مورد تعدد جرايم« موضوع قانون اصلاح قانون مبارزه با مواد مخدر....» نيز بايد اعمال گردد. ولي درخصوص تكرار جرم چون مقررات خاصي در قانون مزبور طبق مواد2-5-6-9-14 و39 اين قانون پيش بيني شده است، لذا درتكرار جرايم موضوع اين قانون بايد طبق اين مقررات عمل شود.\r\n2- احكام مربوط به تعدد وتكرار به شرح مندرج در قانون مجازات اسلامي 1392 شامل مجازاتهاي شلاق تعزيري هم مي شود ودراين خصوص محدوديتي وجود ندارد.","............................ \r\nشماره: 260\r\nمورخ: 13/12/92\r\nنظریه شماره: 2374/92/7\r\nشماره پرونده: 1784-1/186-92\r\n............................ \r\nسوال:\r\nس:آيا ماده27 قانون مجازات اسلامي مصوب1392درخصوص پرونده­هاي رابطه نامشروع مادون زنا كه به استناد ماده637 قانون مجازات اسلامي مصوب1375محكوم­عليه به شلاق تعزيري محكوم شده است اعمال مي­شود يا خير.\r\n\r\nنظريه مشورتی:\r\nنظر به صراحت مقرر در قسمت اخير ماده 27 قانون مجازات اسلامي مصوب 1/2/1392، راجع به مطلق شلاق هاي تعزيري چنانچه محكومٌ عليه پيش از صدور حكم به علت اتهام يا اتهاماتي كه در پرونده مطرح بوده سابقه بازداشت داشته باشد براي هر روز بازداشت وي معادل سه ضربه شلاق از مجموع شلاق هاي تعزيري مورد حكم كسر خواهد شد، بنابراين پاسخ به سؤال مثبت است.","............................\r\nشماره: 261\r\nمورخ: 13/12/92\r\nنظریه شماره: 2386/92/7\r\nشماره پرونده: 1858-1/186-92\r\n............................\r\nسوال:\r\nدرجريان رسيدگي به پرونده قتل يك شخص دونفر تحت تعقيب قرار مي­گيرند درجريان تحقيقات يكي از ايشان به ارتكاب قتل اقرار و ديگري به شدت منكر ارتكاب اتهام انتسابي مي شود با اصرار اولياي دم واظهارعقيده بازپرس درخصوص متهمي كه اقرار به ارتكاب قتل كرده است قرار منع تعقيب صادر ودرخصوص نفر دوم بازپرس موضوع را وارد باب لوث دانسته وبا قرار مجرميت وكيفرخواست پرونده به دادگاه كيفري ارسال مي­شود دادگاه محترم كيفري استان نيز متعاقب وصول وارجاع پرونده وتعيين وقت رسيدگي موضوع را از باب لوث تشخيص وبا اقامه قسامه ازسوي پنجاه نفر از بستگان نسبي اولياي­دم حكم به قصاص نفس صادر مي­كند وحكم صادره قطعيت مي­يابد حال با توجه به اينكه به موجب ماده213 قانون جديد مجازات اسلامي درمقام تعيين اعتبار دلايل در موقع تعارض ادله اقرار بر قسامه مقدم شمرده شده است وبا توجه به تصريح وتاكيد بند ب ماده11 همان قانون مبني بر اينكه قوانين مربوط به ادله اثبات جرم فورا عطف بماسبق مي­شوند ارشاد فرماييد اعمال تبصره ذيل ماده11 قانون ياد شده تكليفي است يا اختياري وآيا اجراي احكام دادسرا مي­تواند راسا وبدون توجه به تبصره ياد شده نسبت به اجراي حكم اقدام نمايد؟ دوم اينكه اين تكليف چگونه و از سوي كدام مرجع بايد انجام گيرد.\r\n\r\nنظريه مشورتی:\r\nطبق ماده168 قانون مجازات اسلامي 1392 اقرار براي اثبات جرم وقتي معتبر است كه اقراركننده بالغ، عاقل، قاصدومختارباشد وبراساس مواد161و171 همين قانون درصورتي كه قرائن و امارات وعلم قاضي، خلاف اقرار باشد، اقرار نافذ نيست. بنابراين درفرض سؤال نمي توان بطور مطلق اقرار موصوف را مقدم بر قسامه دانست و آنچه در ماده 213 قانون موصوف در تقدم اقرار بر سايرادله آمده است، ناظر به موردي است كه اقرار مزبور با علم قاضي در تعارض نباشد واز حيث موازين قانوني ، في نفسه قابل ترتيب اثر باشد. لذا مورد مطروحه در استعلام منصرف از مقررات ماده 11 قانون مجازات اسلامي 1392 است واز اين حيث تعارضي در نظام ادله في مابين قانون سابق ( مصوب 1370) و قانون لاحق ( مصوب 1392) وجود ندارد.","............................\r\nشماره: 262\r\nمورخ: 13/12/92\r\nنظریه شماره: 2390/92/7\r\nشماره پرونده:   1490-1/186-92\r\n............................\r\nسوال:\r\nماده306 قانون مجازات اسلامي مصوب92 جنايت عمدي برجنين هر چند پس از حلول روح باشد موجب قصاص نيست در اينصورت مرتكب علاوه بر پرداخت ديه به مجازات تعزيري مقرر دركتاب پنجم اين قانون محكوم مي­شود تبصره ماده اگرجنيني زنده متولد شود وداراي قابليت ادامه حيات باشد وجنايت قبل از تولد منجربه نقص يا مرگ او پس ازتولد شود ويا نقص او بعد از تولد باقي بماند قصاص ثابت است.\r\n1-  آيا بين ماده با تبصره ذيل آن تعارضي وجود دارد ؟عدم تعارضچه توجهي دارد؟\r\n2-  درتبصره مي­گويد اگر جنايت قبل ازتولد باشد وپس ازتولد موجب مرگ يا نقص شود.\r\n2-1: منظور ازقبل ازتولد چه موقعه­اي مي­باشد انعقاد نطفه قبل يا بعد از چهارماه و آخر ماه\r\n2-2: منظور ازبعد ازتولد چه موقعه­اي مي­باشد همزمان با تولد يك ماه دوماه يكسال ملاك قانونگذار محترم چه وقت است؟\r\n3- با اين تفاسيرآيا ميتوان نتيجه گرفت كه قانونگذارترويج عمل شديد وبي­رحمانه كرده به اين منظور كه اگرجنايت عمدي با ضربه محكم پس ازچهارماهگي باشد كه منجر به مرگ جنين شود قصاص ندارد ولي اگرضربه خفيفي در زمان حيات جنيني وارد شود كه منجر به مرگ نشود ولي بعد از تولد منجر به مرگ يا نقص وي گردد قصاص دارد؟\r\n4- آيا با نظر دكترميرمحمد صادقي موافقيد منظور از تبصره اينست كه شخص ضارب به قصد اينكه جنين به دنيا بيايد وبميرد ضربه بزند آيا قصد اين عمل قابل تصور است آيا مي­شود ضربه يك انسان اينقدردقيق باشد كه به محض ضربه زدن طفل متولد شود و بميرد.\r\n\r\nنظريه مشورتی:\r\n(1تا3) – بين ماده 306 قانون مجازات اسلامي 1392 و تبصره اين ماده تعارضي وجود ندارد با اين توضيح كه طبق ماده مذكور جنايت عمدي بر جنين مطلقا چه قبل از حلول روح و چه بعد از حلول روح ،قصاص ندارد و آنچه در تبصره ذكر شده جنايتي است كه به جنين وارد شده ولي تأثير آن پس از زنده متولد شدن جنين با قابليت ادامه حيات موجب مرگ يا نقص شود و زمان جنايت بر جنين تأثيري در حكم قضيه ندارد .\r\n4- تبصره ماده 306 منصرف از بيان\"قصد مرتكب\" است وناظر بر نتايج اعمال وي مي باشد.","............................\r\nشماره: 263\r\nمورخ: 13/12/92\r\nنظریه شماره: 2391/92/7\r\nشماره پرونده: 1231-1/186-92\r\n............................\r\nسوال:\r\nآيا اگر سابقه قبلي متهم قبل از حاكميت قانون جديد بوده به فرض احراز تمامي شرايط ماده 137 مشمول تكرار است يا اينكه منظور مقنن فقط جرايمي است كه از اين پس و در زمان حاكميت قانون جديد واقع شود و اين جرايم به عنوان سابقه محسوب مي شوند فرض مثال: فردي آدم ربايي در سال 90 داشته و سال 92 مجددا مرتكب سرقت مقرون به آزارشده آيا سابقه سال 90 كه قبل از حاكميت قانون جديد بوده مشمول مقررات جديد تكرار جرم است يا چون اين سابقه قبل از حاكميت قانون جديد بوده مقررات قانون جديد به لحاظ شديد بودن عطف به ماسبق نمي شود.\r\n\r\nنظريه مشورتی:\r\nمقررات­تكرارجرم يكي از اصول حقوق جزا است ودر قانون مجازات اسلامي 1370 نيز پيش بيني شده بود. تكرار جرم موضوع ماده 137 قانون مجازات اسلامي 1392، وصف جرم ارتكابي جديدي است كه درزمان حاكميت اين قانون واقع شده است و مرتكب، محكوميت قطعي به جهت ارتكاب جرم قبلي با تمام شرايط مقرر در ماده 137 قانون مذكور را داشته باشد، (اعم از اينكه جرم سابق در زمان حكومت قانون سابق بوده يا قانون لاحق؛ دراينصورت مجازات جرم جديد اگر تعزيري درجه يك تا شش باشد براساس مقررات ماده 137 قانون مذكور تعيين مي گردد. اجراي اين مقررات خلاف اصل عطف به ماسبق نشدن قوانين جزايي نيست ، زيرا مبناي اصل مذكور، اصل قانوني بودن جرم و مجازات است و قاعده «قبح عقاب بلابيان» اين است كه قانون لاحق اشد نبايد نسبت به جرائم سابق بر وضع آن اجراء شود. در حالي كه در فرض سؤال «جرم ديگر» پس از لازم­الاجراء شدن قانون مجازات اسلامي 1392 واقع شده است و متهم با علم به احكام تكرار جرم قانون جديد، مرتكب جرم شده است. بنابراين اعمال مقررات تكرار جرم بارعايت كليه شرايط مقرر در ماده 137 قانون مذكور بلامانع است.","............................\r\nشماره: 264\r\nمورخ: 13/12/92\r\nنظریه شماره: 2394/92/7\r\nشماره پرونده: 1813-1/186-92\r\n............................\r\nسوال:\r\nبا عنايت به ماده134 قانون مجازات اسلامي مصوب 92 در اجراي مجازات اشد درصورت تعدد جرم نظربه اينكه قانون اصلاح قانون مبارزه با مواد مخدر كه قانون خاص مي­باشد به استناد مواد4و5 و8 اين قانون بايد تناسب مجازات با ميزان مواد مكشوف رعايت گردد در صورت اجراي ماده134 ق.م.ا. اين تناسب رعايت نمي­گردد ومنجربه صدورحكم نامتناسب گاهي صدورحكم حبس چندين سال بيش از ميزان مقرر در قانون مي­گردد ولطمات زيادي به شخص محكوم­عليه وخانواده وجامعه وارد مي­آورد با اين تفاسير نظربه اينكه احكام نامتناسب از شعب دادگاه انقلاب همدان به دنبال اجراي ماده 134 صادر مي­گردد اين مرجع را ارشاد نماييد آيا در اين خصوص در اجراي م32 قانون اصلاح قانون مبارزه با مواد مخدر و126 همان قانون بايد به احكام صادره اعتراض نموده ويا حكم مطابق قانون جديد بوده و بايد به مرحله اجراء درآيد.\r\n\r\nنظريه مشورتی:\r\nاولاً – مقررات ماده 32 قانون اصلاح قانون مبارزه با مواد مخدر ارتباطي به قاضي اجراي احكام ندارد ولي مقررات اين ماده به رئيس ديوانعالي كشور و دادستان كل كشور اجازه داده است كه چنانچه به نظر آنان مجازات تعيين شده برخلاف موازين شرعي وقانوني باشد حق تجديدنظر و نقض دادنامه صادره را دارند.دراين مورد ماده 26 ( اصلاحي 17/2/91) آيين نامه اجرائي اين قانون به دادستان مجري اجازه داده است چنانچه حكم صادره را خلاف شرع يا قانون يا فاقد دلايل كافي تشخيص دهد يا اعتراض محكومٌ عليه يا وكيل مدافع وي، همچنين اعتراض شخص ثالث نسبت به مصادره يا ضبط مال را وارد بداند مؤظف است درهرمورد اعتراض خود را مستدلاً به قاضي صادركننده رأي اعلام و تذكر دهد . ثانياً اجراي مقررات مربو ط به تعدد جرم موضوع ماده 134 قانون مجازات اسلامي 1392 در راستاي تناسب جرم و مجازات مي باشد، زيرا كساني كه مرتكب جرائم متعدد مي شوند قطعاً مجازات آنها بايد شديدتر از اشخاصي باشد كه مرتكب جرم واحد مي شوند. اما اگر عدم تناسب در مجازات به دليل عدم رعايت صحيح قانون باشد، در اجراي مراتب مذكوردر قسمت اولاً ، اعتراض به احكام فاقد منع قانوني است.","............................\r\nشماره: 265\r\nمورخ: 13/12/92\r\nنظریه شماره: 2397/92/7\r\nشماره پرونده1118-1/186-92\r\n............................ \r\nسوال:\r\nدرصورتي كه شخصي به اتهام كلاهبرداري به مبلغ يك ميليارد ودويست ميليون ريال به تحمل هفت سال حبس و پرداخت يك ميليارد ودويست ميليون جزاي نقدي و همين مبلغ رد مال به شاكي محكوم گردد با توجه به ماده 19 قانون مجازات اسلامي جديد مصوب 1392 و با در نظر گرفتن درجه بندي جرايم آيا تعزير وي با در نظر گرفتن جزاي نقدي در درجه­ي اول قرار مي گيرد يا اينكه با در نظر گرفتن حبس دردرجه­ي چهارم؟ اصولا در چنين مواردي حبس ملاك است يا اينكه اگر يكي از مجازاتها بدون لحاظ نوع آن در درجه­ي بالاتر واقع شود ملاك همان است.\r\n\r\nنظريه مشورتی:\r\nطبق تبصره 3 ماده 19 قانون مجازات اسلامي در صورت عدم امكان تشخيص مجازات اشد مجازات حبس ملاك تشخيص درجه مجازات است. در فرض سؤال مجازات جرم كلاهبرداري درجه 4 محسوب و تخفيف آن بر همين اساس با رعايت ممنوعيت مقرر در تبصره 1 ماده 1 قانون تشديد مجازات مرتكبين ارتشاء و اختلاس و كلاهبرداري صورت مي گيرد.","............................ \r\nشماره: 266\r\nمورخ: 20/12/92\r\nنظریه شماره: 2449/92/7\r\nشماره پرونده: 1030-1/186-92\r\n............................  \r\nسوال:\r\n1-در پرونده­اي اگر مجازاتهاي متعدد مثل حبس، جزاي نقدي، شلاق باشد و بابت حبس درزندان بوده و يك سوم حبس را تحمل نموده آيا شرط برخورداري از تعليق ساير مجازاتها درمورد حبس مفروغ­عنه است كه امكان تعلق به لحاظ يك سوم وجود دارد اجراي يك سوم آن مجازاتهاست تا فرد مستحق برخورداري از تعليق بوده يا اينكه اگرمحكوم يك سوم حبس را تحمل نمود دادگاه بتواند جزاي نقدي و شلاق را نيز بدون تحمل يك سوم تعليق نمايد؟\r\n2- در ماده 48 قانون مذكورمقررات تعليق را همان مقررات تعويق صدورحكم بيان نموده درتعويق ساده متهم بايد به صورت كتبي تعهد بدهد حال در زمان تعليق اجراي مجازات كه ضمن صدورحكم ميباشد طبق ماده 215 قانون آئين دادرسي كيفري افشاء مفاد حكم قبل ازامضاء دادنامه ممنوع بوده اين تعهد قبل از صدور راي بايد گرفته شود يا بعد ازصدور راي؟\r\n3- ماده 54 بيان مي دارد كه دادگاه قرار تعليق را لغو و دستور اجراي مجازات معلق را نيز صادر و به دادگاه صادركننده قرار تعليق اعلام مي كند اين دادگاه ثانوي هردادگاهي اعم ازكيفري،انقلاب،نظامي وغيره مي تواند باشد؟ در حوزه­هاي قضايي متفاوت چگونه دادگاهي به اجراي احكام حوزه ديگر مي تواند دستور اجرا بدهد؟\r\n4-    طبق ماده 55 آيا با وجود حكم تعليقي نمي توان قرار تعليق مجازات صادر نمود؟ و منظور از اين حكم تعليقي سابق آيا راي است كه دوره تعليق به پايان نرسيده يا اينكه شامل قرارهايي كه زمان تعليق هم به پايان رسيده مي شود.\r\n\r\nنظريه مشورتی:\r\n1- در فرض سؤال چنانچه دادستان يا محكوم برابر قسمت اخير ماده 46 قانون مجازات اسلامي 1392 بطور مطلق تقاضاي تعليق اجراي مجازات را نموده باشد ، دادگاه با توّجه به اطلاق ماده 46 قانون مرقوم در مورد هر يك از مجازاتهاي مختلف( حبس، شلاق،‌جزاي نقدي) بايد احراز نمايد كه يك سوّم مجازات مورد درخواست اجراء شده باشد.\r\n2- مقنن،مطابق ماده 46 قانون مجازات اسلامي 1392 شرايط تعليق اجراي مجازات را همان شرايط تعويق صدور حكم قرار داده، لذا تنها ناظر بر شرايط مقرر در ماده 40 قانون فوق الذكر است. بنابراين در مورد تعليق اجراي مجازات، اعمال ماده 41 قانون مزبور موضوعيت ندارد و به موجب ماده 54 قانون مارالذكر دادگاه در زمان صدور قرار تعليق،‌ضمانت اجراي ارتكاب جرايم مذكور در آن ماده را به محكومٌ­عليه تفهيم مي نمايد.\r\n \r\n3- طبق ماده 54 قانون مجازات اسلامي،‌ دادگاهي كه به جرم ارتكابي در مدت تعليق رسيدگي مي كند، مرجع لغو قرار تعليق است؛ اعم از اينكه دادگاه عمومي باشد يا انقلاب يا نظامي و در همان حوزه باشد يا حوزه ديگر. زيرا دادگاه اخير مطابق صلاحيت ذاتي و محلي به جرم اخير رسيدگي مي كند و به ماهيت جرمي كه اجراي مجازات آن تعليق شده، وارد نمي شود تا منافاتي با صلاحيت ذاتي و محلي داشته باشد.\r\n \r\n4- طبق ماده 55 قانون مجازات اسلامي 1392 با وجود عدم انقضاي مدت حكم تعليقي قبلي، نمي توان براي جرم ارتكابي جديد متهم قرار تعليق صادر نمود و منظور از حكم تعليقي سابق، آنچنان حكمي است كه دوره تعليق به پايان نرسيده باشد و شامل احكام و قرارهاي تعليقي كه زمان تعليق به پايان رسيده نمي شود.","............................  \r\nشماره: 267\r\nمورخ: 17/12/92\r\nنظریه شماره: 2409/92/7\r\nشماره پرونده: 1862-1/186-92          \r\n ............................  \r\nسوال:\r\nاحتراما معروض مي­دارد طبق ماده131 قانون مجازات اسلامي درجرائم موجب تعزير هرگاه رفتار واحدي داراي عناوين مجرمانه متعدد باشد مرتكب به مجازات اشد محكوم مي­شود (تعدد معنوی) درحاليكه طبق تبصره1 ماده134درصورتيكه از رفتار مجرمانه واحد نتايج مجرمانه متعدد حاصل شود طبق ماده134 عمل مي­شود درحاليكه درماده134 قاعده جمع مجازات­ها اعمال گرديده است بدين­صورت كه اگر جرايم ارتكابي بيش از سه جرم نباشد حداكثر مجازات هر جرم تعيين گرديده واگر بيش از سه جرم باشد مجازات هريك را بيش از حداكثر مجازات مقرر قانوني مشروط بر اينكه از حداكثر به اضافه نصف آن تجاوز نكند تعيين مي­گردد وفقط مجازات اشد قابليت اجرا خواهد داشت عليهذا خواهشمند است ارشاد فرماييد:\r\n1- اساسا بين ماده131وتبصره1ماده134 قانون مجازات اسلامي مصوب 1392 تعارض وجود دارد يا خير؟\r\n2- درصورت وجود تعارض بر چه اساس اتخاذ تصميم خواهد شد؟\r\n3- آيا تبصره1 ماده 134ناسخ ماده131 خواهد بود.\r\n\r\nنظريه مشورتی:\r\n تبصره 1 ماده 134 قانون مجازات اسلامی مصوب 1392 با ماده 131 همین قانون متعارض نیست ودر هریک از دو مقررات ( تبصره 1 ماده 134 و ماده 131 قانون مجازات اسلامی) حکم خاصی وضع شده است ، ماده 131 راجع به تعدد معنوی که ناظر به فعل واحد است که عناوین متعدد جزایی دارد؛ مثل فروش مال امانی که هم خیانت در امانت است وهم انتقال مال غیر. اما در تبصره 1 ماده 134 نتایج متعدد حاصله از فعل واحد مدنظر است؛ مثل این که کسی با یک عبارت به دونفرفحاشی کند.","............................\r\nشماره: 268\r\nمورخ: 20/12/92\r\nنظریه شماره: 2443/92/7\r\nشماره پرونده: 1721 -1/186-92\r\n............................\r\nسوال:\r\nبا در نظرگرفتن وضعيت فيزيكي ،جغرافيايي وآب وسايرشرايط علمي هر مرتعي به صورت محدودي ميتواند توسط تعداد مشخصي احشام تعليف گردد وبر اين اساس اداره منابع طبيعي با در نظرگرفتن اين شرايط زمان شروع پايان تعليف وتعداد احشامي را كه ميتوان به مرتع برد را در پروانه چرا ذكر وسپس دامدار با مجوز تحصيل شده اقدام به تعليف مرتع مذكور با احشام خود مي­كند ليكن گاها دامداران قبل ويا بعد از تاريخ تعيين شده و يا بيش از ميزان واحد دامي تعيين شده اقدام به تعليف مرتع مي­كنند وبر اين اساس اداره منابع طبيعي اولا ارزش علوفه تعليف شده را برآورد نموده وثانيا به استناد تبصره دو ماده47 قانون تنظيم بخشي از مقررات مالي دولت كه بيان كرده است: تعليف غير مجاز احشام در مراتع، مستلزم پرداخت بيست درصد ارزش متوسط واحد دامي در سال است ضمن اعلام جرم از دامدار متخلف با تقديم دادخواستي علاوه بر بيست درصد ارزش متوسط واحد دامي در سال ارزش علوفه تعليف شده را به عنوان خسارت از دامدار متخلف مطالبه مي كند بنابراين:\r\nالف- آيا محاكم مي­توانند به موجب ماده38 قانون مجازات اسلامي جريمه مذكور در تبصره دو ماده47 قانون تنظيم بخشي از مقررات مالي دولت را تخفيف دهند؟\r\nب- جزاي(جريمه) نقدي مذكور پس از وصول به چه حسابي واريز خواهد شد وآيا ميتوان جريمه مذكور را به حساب مربوط به جرايم وصولي دادگستري واريز نمود ويا آنكه جريمه ياد شده پس از وصول حتما بايد در اختيار اداره منابع طبيعي قرار گيرد تا از طريق آن اداره به حساب درآمد عمومي (نزد خزانه داري) واريز شود؟\r\nج-آيا محكوميت حقوقي دامدارمتخلف به پرداخت ارزش علوفه تعليف شده علاوه بر جريمه مذكور درتبصره دوماده47 قانون تنظيم بخشي ازمقررات مالي دولت صحيح است؟ ويا آنكه با محكوميت دامدار متخلف به مجازات مندرج درتبصره دوماده47 قانون تنظيم بخشي ازمقررات مالي دولت در واقع قانونگذار با قرينه عبارت بيست درصد ارزش متوسط واحد دامي درسال خسارت وارده را جبران شده فرض نموده است وامكان مطالبه حقوقي ارزش علوفه­هاي تعليف شده ممكن نيست.\r\n\r\nنظريه مشورتی:\r\n\r\nالف: با توجه به اينكه مبلغ تعيين شده در تبصره 2 ماده 47 قانون تنظيم بخشي از مقررات مالي دولت مصوب سال 1380 با اصلاحات بعدي از لحاظ ماهيت مجازات جزاي نقدي مي باشد،....\r\nبنابراين، مشمول احكام كلي مربوط به مجازاتها و از جمله تخفيف در مجازات موضوع ماده 38 قانون مجازات اسلامي مصّوب سال 1392 مي باشد و نص مغاير كه تخفيف را منع كند وجود ندارد و از سوي ديگر خسارت وارده به مرتع، امري جداگانه است كه حسب شرايط قانوني قابل مطالبه است و منصرف از جزاي نقدي موضوع تبصره ماده 47 قانون فوق الذكر است.\r\nب و ج) با توجه به صراحت قسمت اخير تبصره 2 ماده 47 قانون صدرالذكر، جزاي نقدي موضوع حكم پس از وصول، صرفاً بايد به حساب درآمد عمومي ( نزد خزانه داري كل) واريز شود، حكم به مجازات بيست درصد ارزش واحد دامي در سال ، مقرر در تبصره 2 مزبور كه از حيث جنبه عمومي وضع گرديده مانع از آن نيست تا در صورتيكه اداره منابع طبيعي با تقديم دادخواست مبادرت به مطالبه ارزش علوفه تعليف شده نموده و يا چنانچه پروانه چراي دام بنام فرد ديگري صادر شده و متهم دامدار اين علوفه را اتلاف كرده و دارنده پروانه كه متضرر از جرم است در مقام مطالبه آن باشد دادگاه در اين باره با جلب نظر كارشناس حكم به جبران خسارت وارده صادر نمايد.","............................\r\nشماره: 269\r\nمورخ: 19/12/92\r\nنظریه شماره: 2419/93/7\r\nشماره پرونده : 1899-1/186-92\r\n............................\r\nسوال:\r\n1- با توجه به ماده 593 قانون مجازات اسلامي مصوب 1392 كه مقرر داشته:\r\nچنانچه بدون عيب ونقص اصلاح شود موجب يك دهم كامل و اگر با عيب ونقص بهبود پيدا كند موجب ارش است.\r\nالف- آيا اين ارش به علاوه يك دهم خواهد بود يعني هم يك دهم را دريافت مي­كند و هم ارش را؟\r\nب- اگر فقط ارش تعلق بگيرد آيا دادگاه مكلف است ارش را بيشتر از يك دهم تعيين كند؟\r\n2- درصدرماده 593 قيد شده شكستن استخوان بيني در صورتي كه ... بدون عيب و نقص اصلاح شود موجب يك دهم ديه كامل .... است اما در ذيل ماده قيد شده(در... شكستن استخوان بيني كه منجر به فساد آن نشود ارش ثابت مي­شود)\r\nالف- آيا بين صدر و ذيل تناقض نيست؟حل تناقض چگونه است؟\r\nب- آيا دادگاه درتعيين ارش اخير در ذيل ماده مكلف خواهد بود كه كمتر از يك دهم ارش تعيين كند يا بيشتر.\r\n\r\nنظريه مشورتی:\r\nماده 593 قانون مجازات اسلامی مصوب سال 1392 درخصوص دیه شکستن بینی، چهار حالت را پیش­بینی نموده است:\r\nالف- شکستن استخوان بینی که موجب فساد بینی و از بین رفتن آن باشد یک دیه کامل باید پرداخت شود.\r\nب: شکستن استخوان بینی که موجب فساد بینی شده اما بدون عیب ونقص اصلاح شود یک دهم دیه کامل باید پرداخت شود.\r\nج: شکستن استخوان بینی که موجب فساد بینی شده و با عیب ونقص بهبود پیدا کند که به آن ارش تعلق می گیرد.\r\nد- کج شدن بینی و شکستن استخوان بینی که منجر به فساد آن نشود نیز ارش تعلق خواهد گرفت.\r\nبنابراین در بند ب، شکستن استخوان بینی موجب فساد بینی شده اما بدون عیب ونقص اصلاح گردیده درحالی که در بند د شکستن استخوان بینی اصولاً منجر به فساد آن نشده است وهیچ گونه تعارضی وجود ندارد.","............................\r\nشماره: 270\r\nمورخ: 19/12/92\r\nنظریه شماره: 2421/92/7\r\nشماره پرونده: 1478-1/186-92\r\n............................\r\nسوال:\r\nاحتراما هرگاه انگشتان سارق بريده شود وپس از اجراء اين حد سرقت ديگري از او ثابت گردد كه سارق قبل از اجرا حد مرتكب شده وپاي چپ او نيز بريده شود چنانچه مجددا شهود به سرقت ديگري كه قبل از اجراء حد مرتكب شده شهادت دهند واثبات شود آيا به حبس ابد محكوم مي­شود؟ وچنانچه بعد از محكوميت به حبس ابد مجددا سرقت ديگري از مرتكب كشف واثبات شود آيا اعدام مي­شود؟ به عبارت ديگر چهار مورد سرقت مستوجب حد به فاصله مثلا يك هفته مرتكب شده لكن هركدام به ترتيب ثابت شده­اند آيا ماده 278 قانون مجازات اسلامي نيز شامل چنين حالتي مي­شود.\r\n\r\nنظريه مشورتی:\r\nبا توجه به اينكه سرقت هاي مستوجب حد (موضوع سؤال) قبل از اجراي حد اول وقوع يافته است، بدين لحاظ موضوع از مصاديق قسمت اخير ماده 132 قانون مجازات اسلامي مصوب 1392 بوده و تنها يك حد بايد جاري شود. لازم به ذكر است كه مقررات ماده 202 قانون مجازات اسلامي مصوب سال 1370 منسوخ مي باشد.","............................\r\nشماره: 271\r\nمورخ: 19/12/92\r\nنظریه شماره: 2421/92/7\r\nشماره پرونده: 1478-1/186-92\r\n............................\r\nسوال:\r\nاحتراما هرگاه انگشتان سارق بريده شود وپس از اجراء اين حد سرقت ديگري از او ثابت گردد كه سارق قبل از اجرا حد مرتكب شده وپاي چپ او نيز بريده شود چنانچه مجددا شهود به سرقت ديگري كه قبل از اجراء حد مرتكب شده شهادت دهند واثبات شود آيا به حبس ابد محكوم مي­شود؟ وچنانچه بعد از محكوميت به حبس ابد مجددا سرقت ديگري از مرتكب كشف واثبات شود آيا اعدام مي­شود؟ به عبارت ديگر چهار مورد سرقت مستوجب حد به فاصله مثلا يك هفته مرتكب شده لكن هركدام به ترتيب ثابت شده­اند آيا ماده 278 قانون مجازات اسلامي نيز شامل چنين حالتي مي­شود.\r\n\r\nنظريه مشورتی:\r\nبا توجه به اينكه سرقت هاي مستوجب حد (موضوع سؤال) قبل از اجراي حد اول وقوع يافته است، بدين لحاظ موضوع از مصاديق قسمت اخير ماده 132 قانون مجازات اسلامي مصوب 1392 بوده و تنها يك حد بايد جاري شود. لازم به ذكر است كه مقررات ماده 202 قانون مجازات اسلامي مصوب سال 1370 منسوخ مي باشد.","............................\r\nشماره: 273\r\nمورخ: 19/12/92\r\nنظریه شماره: 2425/92/7\r\nشماره پرونده: 1850-1/186-92\r\n............................\r\nسوال:\r\nالف- آيا در مواردي كه مجنون مرتكب بزه داراي مجازات قصاص يا ديه مي شود حسب ذيل تبصره 1 ماده150 قانون مجازات 1392 تعقيب و رسيدگي بايستي ادامه يابد و حسب مورد حكم محكوميت متهم مجنون يا حكم برائت وي صادر شود؟\r\nب- با توجه به ماده 467 قانون مجازات اسلامي 92 مسئوليت پرداخت ديه جنايات كمتر از موضحه يا صغير به عهده كيست؟ با لحاظ اين موضوع كه ماده470 قانون مذكور صرفا فرضي را مطرح نموده كه مرتكب عاقله نداشته يا عاقله وي تمكن مالي نداشته باشند.\r\n\r\nنظريه مشورتی:\r\nالف: به تصريح مواد 140 و 149 قانون مجازات اسلامي مصوب 1392 جنون در حين ارتكاب جرم مانع از تحقق مسئوليت كيفري شخص مجنون در جرم مستوجب قصاص مي باشد و به موجب بند ب ماده 292 همان قانون، جنايت مجنون خطايي محسوب مي گردد كه مسئوليت پرداخت ديه به موجب مواد 466 و 467 حسب مورد به عهده عاقله يا مجنون است. تبصره يك ماده 150 قانون ياد شده منصرف از جنون در حين ارتكاب جرم است و ناظر به حدوث جنون متهم پس از ارتكاب جرم است كه حسب تصريح قسمت اخير آن، جنون مزبور مانع از تعقيب و رسيدگي در مورد جرائم قصاص و ديه نمي باشد.\r\nب: با توجه به مواد 462 و 467 قانون مجازات اسلامي مصوب 1392 مسئول ديه جنايت هاي كمتر از موضحه وارده از سوي نابالغ يا مجنون، خودشان هستند كه توسط اولياء و سرپرستان قانوني از مال آن ها پرداخت مي شود.","............................\r\nشماره: 274\r\nمورخ: 19/12/92\r\nنظریه شماره: 2425/92/7\r\nشماره پرونده : 1850-1/186-92\r\n............................\r\nسوال:\r\nالف- آيا در مواردي كه مجنون مرتكب بزه داراي مجازات قصاص يا ديه مي شود حسب ذيل تبصره 1 ماده150 قانون مجازات 1392 تعقيب و رسيدگي بايستي ادامه يابد و حسب مورد حكم محكوميت متهم مجنون يا حكم برائت وي صادر شود؟\r\nب- با توجه به ماده 467 قانون مجازات اسلامي 92 مسئوليت پرداخت ديه جنايات كمتر از موضحه يا صغير به عهده كيست؟ با لحاظ اين موضوع كه ماده470 قانون مذكور صرفا فرضي را مطرح نموده كه مرتكب عاقله نداشته يا عاقله وي تمكن مالي نداشته باشند.\r\n\r\nنظريه مشورتی:\r\nالف: به تصريح مواد 140 و 149 قانون مجازات اسلامي مصوب 1392 جنون در حين ارتكاب جرم مانع از تحقق مسئوليت كيفري شخص مجنون در جرم مستوجب قصاص مي باشد و به موجب بند ب ماده 292 همان قانون، جنايت مجنون خطايي محسوب مي گردد كه مسئوليت پرداخت ديه به موجب مواد 466 و 467 حسب مورد به عهده عاقله يا مجنون است. تبصره يك ماده 150 قانون ياد شده منصرف از جنون در حين ارتكاب جرم است و ناظر به حدوث جنون متهم پس از ارتكاب جرم است كه حسب تصريح قسمت اخير آن، جنون مزبور مانع از تعقيب و رسيدگي در مورد جرائم قصاص و ديه نمي باشد.\r\nب: با توجه به مواد 462 و 467 قانون مجازات اسلامي مصوب 1392 مسئول ديه جنايت هاي كمتر از موضحه وارده از سوي نابالغ يا مجنون، خودشان هستند كه توسط اولياء و سرپرستان قانوني از مال آن ها پرداخت مي شود.","............................\r\nشماره: 275\r\nمورخ: 20/12/92\r\nنظریه شماره: 2442/92/7\r\nشماره پرونده : 1880-1/186-92\r\n............................\r\nسوال:\r\nمستنبط از ماده 283 قانون آئين دادرسي كيفري يكي از وظايف دادسرا در مرحله اجراي احكام دسترسي به محكوم­عليه مي­باشد در قانون آئين دادرسي دادگاههاي عمومي وانقلاب در امور كيفري به ويژه در باب پنجم اين قانون، قانون تشكيل دادگاههاي عمومي و انقلاب و ديگر قوانين مرتبط شيوه دسترسي به محكوم­عليه تعريف نشده و همين امر موجب شده است تا رويه­هاي مختلفي در اين زمينه ايجاد گردد شيوه دسترسي به محكوم­عليه در قانون مشخص نگرديده است بر اين باورند كه اين موضوع به قاضي اجراي احكام واگذار كرده و در نتيجه قاضي اجراي حكم ميتواند با اتخاذ تدابيري از قبيل ممنوع المعامله كردن ، مسدود الحساب نمودن، و محروميت محكوم­عليه از خدمات كنسولي و خدمات سفارتخانه نسبت به اجراي آن اقدام نمايد زماني كه قانونگذار به اجراي مجازات دستور داده است اين تكليف به لوازم آن نيز تعلق مي گيرد: ممنوع المعامله كردن، مسدود الحساب كردن، از مصاديق شيوه­هاي اجراي دستور قانونگذار مي­باشد درموارديكه با كشورمربوط قرارداد معاضدت قضايي وجود ندارد ويا آنكه پليس بين الملل به جهاتي نظير اينكه موضوع اعلامي دركشور مجري نيابت جرم نيست ويا آنكه دركشور مقصد بازداشت اشخاص به جهت ديون حقوقي دراعمال ماده 1 قانون نحوه اعمال محكوميتهاي مالي، فاقد محمل قانوني است اعلان وضعيت قرمز rednotice را نسبت به محكوم­عليه اعمال  نمي­نمايد قاضي مجري حكم مي­تواند دراجراي حكم وجهت دسترسي به  محكوم­عليه به سفارتخانه يا كنسولگري ايران در كشورهاي مربوطه اعلام تا از ارائه خدمات به اين اشخاص خودداري نمايند با استناد به اصل22 و36 قانون اساسي اتخاذ شيوه­هاي ياد شده را فاقد وجاهت قانون مي­دانند به نظر اين دسته از همكاران: به موجب اصل36 قانون اساسي حكم به مجازات واجراي آن بايد تنها ازطريق دادگاه صالح وبه موجب قانون باشد بر اين اساس مجازات مقرر در دادنامه بايد به موجب قانون وبه شيوه­اي كه در قانون مشخص گرديده است اجرا گردد از اينرو شيوه­هاي ياد شده يعني ممنوع المعامله كردن،مسدود الحساب نمودن، و محروميت محكوم­عليه ازخدمات كنسولي وخدمات سفارتخانه، سواي اينكه با برخي ديگر ازمقررات داخلي نيز درتعارض ميباشد با صراحت اصل36 قانون اساسي نيز سازگاري ندارد به موجب اصل22 قانون اساسي :حيثيت ،جان،مال،حقوق، مسكن وشغل اشخاص ازتعرض مصون است مگر درمواردي كه قانون تجويز كند براين اساس هرگونه تعرض به اموال وحقوق اشخاص نيازمند تجويز قانونگذارمي­باشد وحال آنكه هيچ نص قانوني اجازه اقدامات اجرايي ياد شده را تجويز ننموده است مسدود الحساب نمودن  محكوم­عليه ازآنجا كه امكان بهره­مندي شخص را ازاموال تحت مالكيت خود محدود مي­نمايد ودر نتيجه نوعي تعرض به اموال اشخاص محسوب مي­گردد با استناد به اصل22 قانون اساسي نيازمند تجويز قانونگذار مي­باشد البته درمواردي كه شخص به رد مال يا پرداخت جزاي نقدي محكوم شده است اين امرتا سقف ريالي مال يا جزاي نقدي ازتكاليف واحد اجراي احكام دراعمال ماده1 قانون نحوه اجراي محكوميت هاي مالي مي باشد ليكن در ساير موارد از قبيل محكوميت به حبس يا شلاق و ... اين اختيار تجويز نگرديده است ممنوع المعامله نمودن محكوم­عليه نيز به جهت آنكه نوعي محروميت ازحقوق اجتماعي محسوب مي­شود بنابراين تنها در موارد منصوص مانند: ممنوع المعامله نمودن اشخاص محجور امكان­پذير مي­باشد مسدود الحساب نمودن محكوم­عليه ازآنجا كه امكان بهره­مندي شخص را از اموال تحت مالكيت خود محدود مي­نمايد ودرنتيجه نوعي تعرض به اموال اشخاص محسوب مي­گردد با استناد به اصل22 قانون اساسي نيازمند تجويز قانونگذار مي­باشد البته درمواردي كه شخص به رد مال يا پرداخت جزاي نقدي محكوم شده است اين امر تا سقف ريالي مال يا جزاي نقدي از تكاليف واحد اجراي احكام در اعمال ماده 1 قانون نحوه اجراي محكوميت هاي مالي ميباشد ليكن در ساير موارد از قبيل:محكوميت به حبس يا شلاق و... اين اختيار تجويز نگرديده است ممنوع المعامله نمودن محكوم­عليه نيز به جهت آنكه نوعي محروميت ازحقوق اجتماعي محسوب مي­شود بنابراين تنها درموارد منصوص مانند ممنوع المعامله نمودن اشخاص محجوز، امكان­پذير مي باشد در خصوص محروم نمودن اشخاص از خدمات كنسولي ويا سفارتخانه­ها نظربه اينكه بهره­مندي از حقوق ديپلماتيك از حقوق شهروندي اشخاص محسوب مي­گردد وتا زماني كه تابعيت جمهوري اسلامي ازشخص ايراني سلب نگرديده است اصل41 قانون اساسي محكوم­عليه به عنوان شهروند در حمايت دولت جمهوري ايران مي­باشد و هر گونه ايجاد محدوديت ويا محروميت نسبت به حقوق و آزادي هاي افراد نيازمند تصريح قانونگذاري مي­باشد لذا اينگونه از محروميت نيز فاقد وجاهت قانوني است افزون برآن به موجب عهدنامه1969وين در ارتباط حقوق ديپلماتيك،كنسولگري­ها و يا سفارتخانه­هاي كشور نمي­توانند در كشور ميزبان اقداماتي را انجام دهند كه بر خلاف مقررات كشور ميهمان مي باشد يكي از وظايف سفارتخانه­ها وكنسولگري­ها ، ارايه خدمات مربوط به احوال شخصيه اتباع كشور، از قبيل: ثبت ازدواج ، طلاق، ولادت كودك و ... مي­باشد عدم ارايه خدمات مربوط به احوال شخصيه اتباع كشور مي­تواند در برخي از زمينه­ها نظير تعهدات كشور ميزبان در اجراي معاهده حقوق كودك كه درآن حق ثبت ولادت و ... جزو حقوق كودك تلقي شده است مغاير با مقررات داخلي اين كشورها ودر نتيجه مخالف تعهدات بين­المللي كشور محسوب گردد ديگر آنكه چيزي را ميتوان به عنوان لازمه اجراي دستور تلقي نمود كه بدون انجام آن دستور صادره قابليت اجرا نداشته باشد مانند اجراي مجازات حبس كه لازمه آن بازداشت محكوم­عليه مي باشد وحال آنكه اجراي مجازات و دسترسي به محكوم­عليه را ميتوان با شيوه­هاي ديگريعني شيوه­هاي نظير: احضار، جلب، ورود به مخفيگاه و ... كه در باب دسترسي به متهم پيش­بيني گرديده است نيز اجرا نمود به هر روي و با عنايت به مراتب فوق و نظر به اينكه در خصوص وجاهت قانوني اقدامات ياد شده بين همكاران محترم قضائي اختلاف نظر وجود دارد لذا خواهشمند است با عنايت به مراتب بالا نظريه ارشادي آن مرجع محترم را درخصوص اينكه ممنوع المعامله كردن،مسدودالحساب نمودن، ومحروميت   محكوم­عليه از خدمات كنسولي و خدمات سفارتخانه در اجراي دادنامه كيفري داراي وجاهت قانوني نمي­باشد يا خير را اعلام فرماييد.\r\n\r\nنظريه مشورتی:\r\nانجام معامله و داشتن حساب بانكي و ديگر موضوعاتي كه در استعلام آمده از جمله حقوق مدني هر شخص است و اصولاً باتوجه به اصل بيست و دوم قانون اساسي نمي توان كسي را از اين حقوق محروم نمود، مگر در مواردي كه قانون تجويز كند. در قوانين فعلي، نصي    در خصوص مسدود نمودن حساب بانكي و ممنوع المعامله نمودن محكومٌ­عليه وجود ندارد و وظيفه واحد اجراي احكام كيفري نيز اجراي مجازات مندرج در حكم است و تحميل مجازات ديگري به محكومٌ­عليه فاقد جواز قانوني است. احضار و جلب محكومٌ­عليه براي اجراي مجازات به همان نحوي است كه در قانون مقرر شده است، لذا بكارگرفتن شيوه هايي كه در استعلام آمده، فاقد وجاهت قانوني است و مسلماً اعمال چنين روش هاي سليقه اي محدود به موارد فوق هم نخواهد بود.","............................\r\nشماره: 276\r\nمورخ: 19/12/92\r\nنظریه شماره: 2436/92/7\r\nشماره پرونده: 1741-1/186-92\r\n............................\r\nسوال:\r\nاحتراما همانگونه كه مستحضريد كنوانسيون حقوق مدني وسياسي كه به تصويب ايران رسيده وطبق ماده 9 قانون مدني در حكم قانون داخلي است در بند 7 ماده14 محاكمه مجدد فردي را كه در كشور ديگر محكوم شده ممنوع نموده است از سوي ديگر ماده 7 قانون مجازات اسلامي مصوب1392 منع محاكمه مجدد را ناظر به موردي مي­داند كه حكم محكوميت درمحل وقوع جرم كلا يا بعضا اجرا نشده باشد حال چنانچه شعبه ايراني در خارج از كشور محكوم شده باشد ولي حكم در مورد وي كلا يا بعضا اجرا نگرديده باشد به نظر مي­رسد محاكمه مجدد وي به همان اتهام در جرايم تعزيري تقض بند7 ماده 14 كنوانسيون حقوقي مدني وسياسي مي­باشد خواهشمند است دستور فرماييد بررسي شود با توجه به تعارض بين بند 7 ماده كنوانسيون مذكور و بند ب ماده 7 قانون مجازات اسلامي كداميك بايستي ملاك عمل قرار گيرد.\r\n\r\nنظريه مشورتی:\r\nآنچه در بند 7 ماده 14 كنوانسيون حقوق مدني و سياسي منع شده است مجازات مجدد شخص است و برابر ماده 7 قانون مجازات اسلامي 92 نيز مجازات مجدد شخص ممنوع است در نتيجه تعارضي به نظر نمي رسد.","............................\r\nشماره: 277\r\nمورخ: 20/12/92\r\nنظریه شماره: 2450/92/7\r\nشماره پرونده: 1616-1/186-92\r\n ............................\r\nسوال:\r\nآيا در جرم تصرف عدواني در اراضي دولتي (ماده690 قانون مجازات اسلامي) كه ارزش زمين تصرف شده بيش از يكصد ميليون تومان است بر اساس قسمت (ز) تبصره ماده 36 قانون مجازات اسلامي1392 انتشارحكم الزامي هست يا خير؟ آيا هفته­نامه­هاي شهرستاني  كثيرالانتشار محسوب مي­شود و ميتوان درآن حكم را منتشر كرد يا خير؟ اين وظيفه به عهده قاضي صادركننده است يا اجراي احكام كيفري وطبق دستور دادستان.\r\n\r\nنظريه مشورتی:\r\nجرم تصرف غيرقانوني در اموال عمومي يا دولتي در ماده 598 قانون مجازات اسلامي 1375 تعريف شده وقابل انطباق با جرم تصرف عدواني موضوع ماده 690 همان قانون نيست وچون بزه تصرف عدواني از جمله جرايم احصاء شده در تبصره ذيل ماده 36 قانون مجازات اسلامي 1392 نيست، لذا مشمول مقررات يادشده نمي باشد.\r\nمضافاً براينكه هفته نامه، روزنامه محسوب نمي گردد و به قرينه صدرماده 36 قانون مذكور روزنامه محلي، روزنامه كثيرالانتشار محسوب نمي گردد.\r\nصدورحكم انتشار محكوميت در روزنامه كثيرالانتشار برعهده دادگاه صادركننده حكم است واجراي آن به عهده دادستان مجري حكم است.","............................\r\nشماره: 278\r\nمورخ: 20/12/92\r\nنظریه شماره: 2468/92/7\r\nشماره پرونده: 1851-1/186-92\r\n............................\r\nسوال:\r\nنظربه اينكه حسب و اطلاق ماده 134 قانون مجازات اسلامي مصوب92 قواعد تعدد مندرج در اين ماده در خصوص مجازات جرائم مواد مخدر نيز مي بايست اعمال شود ليكن درعمل ونحوه­ي اجراي اين مقررات درمورد مجازات جرائم مواد مخدر سئوالات وابهاماتي وجود دارد كه خواهشمند است اينجانب را ارشاد فرمائيد.\r\n1-  درمواردي كه فردي به عنوان نمونه به اتهام نگهداري دوگرم هروئين دوگرم ترياك واستعمال هروئين بابت اتهام اول به دوسال حبس وپنجاه ضربه شلاق وپانزده ميليون ريال جزاي نقدي بابت اتهام دوم ده ميليون ريال جزاي نقدي و74 ضربه شلاق و بابت اتهام سوم ده ضربه شلاق ويك ميليون ريال جزاي نقدي محكوم شده باشد براي اعمال مقررات تعدد با توجه به اينكه فلسفه مقررات تعدد طبق قانون جديد اين است كه با اجراي مجازات اشد مجازات اخف نيز اجرا شده تلقي مي­شود آيا بايستي با نوع مجازات لحاظ شود بدين بيان كه درمثال فوق مجازات حبس مربوط به نگهداري هروئين و74 ضربه شلاق مربوط به جرم استعمال هروئين اجرا و مجموع مجازات مربوط به نگهداري ترياك به لحاظ اينكه مشمول درجه هشت است با مجازاتهاي مذكور جمع مي­گردد دراينصورت تكليف جزاي نقدي جرم استعمال هروئين ونگهداري چه خواهد بود آيا چون كه مشمول درجه 7 است جمع مي­شوند يا اينكه چون طبق تبصره3 ماده19 قانون مجازات اسلامي ملاك در درجات مجازات شلاق اشد است وبا لحاظ ماده27 قانون مجازات اسلامي مجازات شلاق اشد از مجازات جزاي نقدي است ملاك درمجازات اشد شلاق است؟ يا اينكه مجازات­هاي جزاي نقدي بايد به صورت عليهده سنجيده شود كه اگر جزء درجات 7و 8 بوده جمع و الا مقررات تعدد اعمال مي­گردد.\r\n2- آيا با استفاده از ماده 27 قانون مجازات اسلامي كه ايام بازداشت قبلي را ابتدا بابت حبس وسپس بابت شلاق وسپس بابت جزاي نقدي قابل محاسبه داشته مي­توان گفت كه مجازات شلاق اشد از مجازات نقدي است.\r\n3-  درمورد جرائمي كه پيش ازلازم­الاجرا شدن قانون مجازات اسلامي واقع شده و قانون جديد اخف به حال مرتكب است آيا اعمال مقررات ماده134توسط اجراي احكام بايد صورت گيرد بامطابق ماده10 ابتدا بايد نظردادگاه محترم صادركننده راي اخذ شود.\r\n\r\nنظريه مشورتی:\r\n1-درفرض سؤال باتوجه به تعدد جرايم ارتكابي ، چنانچه مجازات هرجرمي براساس مقررات ماده 134 قانون مجازات اسلامي1392 تعيين شده باشد، فقط مجازات اشد به مرحله اجراء در مي آيد وبراي تشخيص مجازات اشد باتوجه به ميزان محكوميت هاي متهم به شرح مذكور در استعلام توجهاً به تبصره 3 ماده19 قانون ياد شده كه تصريح نموده« درصورت عدم امكان تشخيص مجازات اشد مجازات حبس ملاك است» مجازات تعيين شده براي جرم نگهداري 2 گرم هروئين كه شامل 2 سال حبس و50 ضربه شلاق و پانزده ميليون ريال جزاي نقدي» است، اشد از ساير مجازاتهاي تعيين شده بابت اتهامات ديگر كه فاقد محكوميت به حبس هستند مي باشد وبايد به مرحله اجراء در آيد.\r\n2-باتوجه به اينكه مجازات شلاق نسبت به تماميت جسماني وجزاي نقدي نسبت به مال است وبا اتخاذ ملاك از ماده 27 قانون مجازات اسلامي 1392« مجازات شلاق» به طور معمول ودرصورتي كه از نظر ميزان با « مجازات جزاي نقدي» دريك درجه باشد ، اشد از جزاي نقدي محسوب مي گردد.\r\n3- درفرض سؤال درصورت اخف بودن قانون لاحق راجع به تعدد جرايم، قاضي اجراي احكام همانطور كه در بند ب ماده 10 قانون مجازات اسلامي 1392 تصريح شده، موظف است كه قبل از شروع به اجراء يا در حين اجراء از دادگاه صادركننده حكم قطعي، اصلاح آن را طبق قانون جديد تقاضا كند ودادگاه نيز براساس ماده 134 قانون مذكور، مجازات هريك از جرايم ارتكابي را تعيين و صرفاً مجازات اشد به مرحله اجراء در مي آيد.","............................\r\nشماره: 279\r\nمورخ: 27/12/92\r\nنظریه شماره: 2504/92/7\r\n شماره پرونده:1920-1/186-92\r\n ............................\r\n سوال:\r\nاحتراما با توجه به بند الف ماده37 قانون مجازات اسلامي سال 92 آيا دادگاه مي­تواند حكم به دو ماه حبس درجه8 صادر نمايد وآيا بند يك ماده 3 قانون وصول برخي از درآمدهاي دولت ومصرف آن در موارد معين و راي وحدت رويه شماره 642 نسخ شده است.\r\n\r\nنظريه مشورتی:\r\nبا توجه به بند الف ماده 37 قانون مجازات مصوب 1392 دادگاه در مقام تخفيف در مجازات تعزيري تنها مجاز به تقليل ميزان حبس مقرر در قانون به ميزان يك تا سه درجه است و مجاز به تبديل آن نمي باشد و لكن اين تكليف قانوني منصرف از بند يك ماده 3 قانون وصول برخي از درآمدهاي دولت و مصرف آن در موارد معين مصوب 1373 و اصلاحات بعدي است كه ناظر بر مجازات قانوني جرم در مواردي است كه حداكثر مجازات، كمتر از 91 روز حبس مي باشد كه به حكم بند يك ماده 3 قانون مزبور مبّدل به جزاي نقدي تا يك ميليون ريال شده است و رأي وحدت رويه شماره 642 مورخ 9/9/78 نيز كه ناظر بر بند 2 ماده 3 قانون     فوق الذكر است ، متفاوت از مواردي است كه دادگاه در مقام تخفيف در مجازات تعزيري مبادرت بر تعيين حبس كمتر از 91 روز در اجراي بند الف ماده 37 قانون مجازات اسلامي مصوب 1392 مي نمايد. بنابراين بند الف ماده 37 قانون مجازات اسلامي سال 1392 مغايرتي با بند 1 قانون وصول و رأي وحدت رويه 642 مورخ 9/9/78 ندارد.","............................\r\nشماره: 280\r\nمورخ: 27/12/92\r\nنظریه شماره: 2505/92/7\r\n شماره پرونده: 1907-1/186-92\r\n............................\r\nسوال:\r\nدر جرايم متعدد مواد مخدر از جمله حمل، استعمال مواد و نگهداري آلات استعمال برابر مقررات ماده 134 بايد اعمال شود وتخفيف آن برابر تبصره 3 اعمال كنيم يا مقررات تعدد جرم ماده 134 اجرا نمي­شود و تخفيف هم برابر مقررات ماده 38 قانون مبارزه با مواد مخدر اجرا شود.\r\n\r\nنظريه مشورتی:\r\nدرهرمورد كه در قانون اصلاح قانون مبارزه با مواد مخدر كه مصوب مجمع تشخيص مصلحت نظام است حكم خاصي وجود دارد بايد براساس اين قانون عمل شود ودر مواردي كه اين قانون ساكت است مشمول عمومات قانون مجازات اسلامي 1392 مي باشد و چون درخصوص تعدد، مقررات خاصي در قانون اصلاح قانون مبارزه با مواد مخدّر وجود ندارد لذا طبق مقررات ماده 134 قانون مجازات اسلامي 1392 درخصوص تعدد جرائم موضوع قانون اصلاح مبارزه با مواد مخدر بايد عمل شود و چون در ماده 38 اين قانون نحوه اعمال تخفيف مقرر گرديده است لذا در جرائم موضوع قانون صدرالذكر درصورت احراز جهات مخففه بايد طبق مقررات اين ماده عمل شود.","............................\r\nشماره: 281\r\nمورخ: 27/12/92\r\nنظریه شماره: 2506/92/7\r\nشماره پرونده: 1911-1/186-92\r\n............................\r\nسوال:\r\nاحتراما با عنايت به مقررات تعدد جرم درماده 47 قانون مجازات اسلامي سابق كه مقرر مي­داشت: درصورتي كه جرائم متعدد مختلف نباشند فقط يك مجازات تعيين مي­گردد و در اين قسمت تعدد جرم مي­تواند از علل مشدده كيفر باشد حال با توجه به ماده134 قانون مجازات اسلامي مصوب1392 كه به طور مطلق در جرائم تعزيري نحوه تعيين مجازات را بيان داشته وتفكيك بين جرائم متعدد تعزيري مختلف ومشابه قائل نشده سئوال اين است كه آيا ماده134 قانون اخيرالتصويب ماده47 قانون سابق را درخصوص جرائم تعزيري متعدد مشابه نسخ نموده يا اينكه اين ماده (ماده134) قانون جديد اختصاص به جرائم تعزيري متعدد مختلف دارد ومنصرف از جرائم متعدد مشابه مي­باشد با عنايت به اهميت موضوع ومبتلا به بودن دادگاهها لطفا در ارائه پاسخ به سئوال مذكور تسريع فرمائيد.\r\n\r\nنظريه مشورتی:\r\nمقررات ماده 134 قانون مجازات اسلامي 1392 به طور عام و كلي هم شامل جرائم متعدد مشابه و هم جرائم متعدد مختلف است. بنابراين ماده ياد شده مقررات متفاوتي ازمقررات ماده 47 قانون مجازات اسلامي 1370 وضع نموده و ماده 728 قانون صدرالذكرنيز قانون مجازات اسلامي 1370 رانسخ كرده است .","............................\r\nشماره: 282\r\nمورخ: 27/12/92\r\nنظریه شماره: 2512/92/7\r\nشماره پرونده: 1989-1/186-92\r\n............................\r\nسوال:\r\nاحتراما نظربه اينكه مطابق ماده58 قانون مجازات اسلامي ازشرايط استفاده ازآزادي مشروط تحمل نصف مجازات محكومان بيش از10 سال حبس ويك سوم مجازات براي محكومان به كمتر از اين ميزان مي­باشد چنانچه محكوم به حبس از موجبات عفو خاص برخوردار گردد وقسمتي ازمجازات مشمول عفو شود آيا ملاك آزادي مشروط محكوميت اوليه است يا ملاك استفاده از آزادي مشروط محكوميت پس از عفو مي باشد براي مثال چنانچه فردي به 9سال حبس محكوم شود وسه سال آن مشمول عفو واقع شود ملاك استفاده از شرايط آزادي مشروط9 سال است يا6 سال به عبارت ديگر پس ازتحمل سه سال حبس مشمول آزادي مشروط مي­گردد يا پس از تحمل دوسال حبس.\r\n\r\nنظريه مشورتی:\r\nبا عنايت به اینکه واژه مجازات مذکور درماده 58 قانون مجازات اسلامي مصوب 1/2/1392 درعبارت « پس از تحمل نصف ودر سایر موارد پس از تحمل یک سوم مجازات» مطلق است ومجازاتی را که مرتکب باید تحمل کند در بر می گیرد و لذا هیچ تصریحی به اینکه فرد باید نصف یا یک سوم مجازات مقرر درحکم را تحمل نماید وجود ندارد والنهایه در مقام شک باید نصوص جزایی را به نفع متهم تفسیرکرد وتعبیر مخالف، این نتیجه را درپی دارد که دربسیاری موارد کسانی که مشمول عفو شده اند از استفاده از آزادی مشروط محروم شوند، در حالی که برای این محرومیت نص صریح نیاز است و حال آنكه چنين نصّي مفقود است.","............................\r\nشماره: 283\r\nمورخ: 27/12/92\r\nنظریه شماره: 2513/92/7\r\nشماره پرونده: 92-186/1-1886\r\n ............................\r\nسوال:\r\nحسب بندهای (ز) و (ح) ماده3 تبصره­هاي3 تا 5 ماده 35 و ماده41 قانون سازمان نظام پزشكي جمهوري اسلامي ايران مصوب1383 ازجمله وظايف اين سازمان كه نهادي عمومي غير دولتي وداراي شخصيت حقوقي مستقل محسوب مي­گردد ارايه اظهارنظرهاي كارشناسي مشورتي درمورد جرايم پزشكي به عنوان مرجع رسمي به دادگاهها ودادسراها از طريق تشكيل كميسيونهاي كارشناسي تخصصي مي­باشد اين درحالي است كه به موجب ماده 1 قانون تشكيل سازمان پزشكي قانوني كشور مصوب 1372 نيزيكي از وظايف سازمان پزشكي قانوني به عنوان نهادي دولتي وداراي شخصيت حقوقي مستقل اظهارنظر در امور پزشكي قانوني وكارشناسي آن كالبد شكافي وانجام امورآزمايشگاهي وپاراكلينيكي به دستور مراجع ذيصلاح قضايي مي­باشد عليهذا با توجه به موخرالتصويب بودن قانون سازمان نظام پزشكي جمهوري اسلامي ايران وماده48 آنكه اشعار ميدارد تمام ويا آن قسمت از قوانين كه مغايربا اين قانون است ملغي­الاثر مي­باشد بيان فرماييد كه آيا ماده1 قانون تشكيل سازمان پزشكي قانوني كشوردر خصوص اظهارنظر كارشناسي سازمان اخير در موضوعات پزشكي منافاتي با مقررات صدرالذكر دارد وآيا ماده مزبور جزئا يا كلا نسخ گرديده است يا خير؟ به ديگر سخن آيا با در نظرگرفتن مقررات راجع به نحوه تعيين صدمات وديه يا ارش متعلقه ازجمله ماده 449 تبصره 2 ماده 565،580، 640،672، 721 قانون مجازات اسلامي مصوب92 دستورمقامات قضايي به سازمان پزشكي قانوني جهت تشكيل كميسيونهاي تخصصي و اظهارنظرهاي كارشناسي در امور پزشكي داراي وجاهت قانوني است ويا آنكه مقامات قضايي درارجاع موضوع به سازمان پزشكي قانوني ويا سازمان نظام پزشكي واخذ نظرات كارشناسي آنها مختار مي­باشند؟صرفنظر از اين موارد آيا مقام قضايي مي­تواند بدون ارجاع موضوع به اين دو سازمان تخصصي از نظر كارشناسان رسمي دادگستري در زمينه امور پزشكي استفاده كند يا خير.\r\n\r\nنظريه مشورتی:\r\n- تبصره 3 ماده 35 قانون سازمان نظام پزشكي جمهوري اسلامي ايران مصوب 16/8/1383 مجمع تشخيص مصلحت نظام نافي صلاحيت ذاتي پزشكي قانوني در مورد اظهارنظر نسبت به موضوعات مذكور در بندهاي 1 و 2 ماده يك قانون تشكيل سازمان پزشكي قانوني كشور نيست بلكه قانونگذار در تبصره مرقوم وظيفه اي علاوه بر وظيفه اصلي هيأت هاي بدوي انتظامي پزشكي به عهده آن ها قرار داده تا در صورتي كه از طرف مراجع قضائي مورد سؤال واقع شوند به موضوع رسيدگي و پاسخ دهند، در نتيجه مقررات ياد شده هيچگونه تعارض با يكديگر ندارند تا مشمول حكم ماده 47 قانون صدرالذكر واقع شوند.\r\n- طبق بند ز ماده 3 قانون سازمان نظام پزشكي جمهوري اسلامي ايران، سازمان نظام پزشكي به عنوان مرجع رسمي اظهارنظر كارشناسي در جرايم پزشكي به دادگاه ها و دادسرا هاست لذا مرجع قضايي بايد در رسيدگي به جرايم پزشكي نظر كارشناسي سازمان نظام پزشكي را استعلام نمايد و اگر اين نظر با اوضاع و احوال مسلم قضيه انطباق نداشته باشد، نظر هيأت كارشناسان سازمان مذكور را استعلام نمايند و چنانچه نظر هيأت كارشناسان سازمان نيز با اوضاع و احوال مسلم قضيه منطبق نباشد مي تواند نظر كاشناس يا كارشناسان پزشكي قانوني يا نظر كارشناس يا كارشناسان رسمي دادگستري در امور پزشكي را كسب نمايد.","............................\r\nشماره: 284\r\nمورخ: 7/12/92\r\nنظریه شماره: 2339/92/7\r\nشماره پرونده : 1205-1/186-92\r\n............................\r\nسوال:\r\nاحتراما با توجه به بند ب ماده 88 قانون جديد مجازات اسلامي كه دربيان يكي از پاسخ­هاي اجتماعي نسبت به اطفال و نوجوانان مقررمي دارد تسليم به اشخاص حقيقي يا حقوقي ديگري كه دادگاه به مصلحت طفل يا نوجوان بداند و با الزام به انجام دستورهاي مذكوردربند الف درصورت عدم صلاحيت والدين اولياء يا سرپرست قانوني طفل يا نوجوان و يا عدم دسترسي به آنها با رعايت مقررات ماده 1173 قانون مدني خواهشمند است نظرمشورتي آن مرجع را درخصوص سوالات زيرارائه فرماييد:\r\n1-منظورازتسليم دراين بند چيست وآيا درمورد اطفال مستلزم اتخاذ تصميم در مورد حضانت قيمومت يا ولايت والدين اولياء يا سرپرست قانوني طفل و نوجوان است يا خير؟\r\n2-در صورت پاسخ مثبت به پرسش بند اول صلاحيت اتخاذ تصميم درمورد وضعيت حضانت قيمومت يا ولايت طفل با دادگاه خانواده است­ يا دادگاه اطفال؟ به عبارت ديگرآيا اين بند درمقام اعطاء صلاحيت جديدي به دادگاه اطفال دراين خصوص است يا خير؟\r\n3-چنانچه نظرآن مرجع بر صلاحيت دادگاه خانواده باشد درصورت عدم انطابق نظر دادگاه خانواده با دادگاه اطفال تكليف چيست.\r\n\r\nنظريه مشورتی:\r\n1- منظور از « تسليم طفل» در بند ب ماده 88 قانون مجازات اسلامي 1392 اين است كه طفل يا نوجوان بزهكار از حيث نگهداري و حضانت و چگونگي رفتار و نظارت بر آن در اختيار شخص حقيقي يا حقوقي ديگر كه دادگاه به مصلحت طفل يا نوجوان بزهكار بداند، قرار گيرد. اتخاذ چنين تصميمي ارتباط به قيمومت و ولايت ندارد.\r\n2- تصميم فوق الذكر، اقدام تأميني و تربيتي براي طفل يا نوجوان بزهكار است و توسط دادگاه اطفال اتخاذ مي شود و تصريح به دادگاه اطفال و نوجوانان در تبصره 3 ذيل بند ث ماده 88 قانون مذكور، مؤيد اين موضوع است و اين تصميم منافاتي با تصميم دادگاه خانواده در مواردي نظير قيمومت ندارد.\r\n3- با تّوجه به پاسخ بند 1 و 2، پاسخ به اين بند منتفي است.","............................\r\nشماره: 285\r\nمورخ: 7/12/92\r\nنظریه شماره: 2341/92/7\r\nشماره پرونده: 1861-1/127-92\r\n............................\r\nسوال:\r\nچنانچه خسارت وارده به خوانده ناشي ازتامين خواسته خواهان بيش ازمبلغ خسارت احتمالي اخذ شده باشد تكليف چيست.\r\n\r\nنظريه مشورتی:\r\nتعيين ميزان خسارت احتمالي براي صدور قرار تأمين خواسته باتوجه به محتويات پرونده وادله ارائه شده از طرف خواهان به نظر قاضي صادركننده قرار است و بعد از صدور قرار، افزايش ميزان خسارت احتمالي فاقد وجاهت قانوني است لكن چنانچه خسارت وارده به خوانده ناشي از تأمين خواسته بيش از مبلغ خسارت احتمالي ايداع شده باشد چنانچه حكم به نفع خواهان صادر نشود وخوانده متحمل خسارت گردد مانند هرخسارت ديگري از ناحيه خوانده متضرر قابل مطالبه مي باشد.","............................\r\nشماره: 286\r\nمورخ: 10/12/92\r\nنظریه شماره: 2346/92/7\r\nشماره پرونده :1605-1/186-92\r\n............................\r\nسوال:\r\n1-آيا منظور از صد ضربه شلاق در ذيل ماده173 قانون مجازات اسلامي مصوب92 شلاق حدي است يا تعزيري؟ درصورتي كه به عنوان حد باشد .\r\nاولا: باتوجه به سقوط حد چگونه به جاي آن مجددا حد ديگر تعيين مي­گردد؟\r\nثانيا: با قسمت اخير ماده كه به جاي حد ساقط شده رجم وقتل به جز زنا ولواط حبس تعزيري درجه پنج تعيين گرديده مماثلت وتناسب ندارد ودر فرضي كه منظور از صد ضربه شلاق تعزيري باشد به لحاظ قاعده دون­الحد بودن تعزير وعدم وجود صد ضربه شلاق تعزيري اين موضوع چگونه قابل تبيين وتوجيه است؟\r\n2-درصورتي كه دادگاه نظامي فرد نظامي را به اتهام جعل سند رسمي واستفاده از آن با استناد به مواد103و105 قانون مجازات جرايم نيروهاي مسلح با رعايت ماده 134 قانون مجازات اسلامي مصوب1392 از حيث جعل به5 سال حبس و از جهت استفاده ازسند مجعول به3 سال حبس تعزيري محكوم نمايد سپس 4 سال از مجازات 5 سال حبس مربوط به جعل را معلق نمايد دادسرا درمقام اجراي حكم به عنوان مجازات اشد مجازات بزه جعل را كه4 سال آن تعليق شده را بايد اجرا نمايد يا مجازات بزه اخف استفاده از سند مجعول كه سه سال حبس است؟ درصورت اجراي مجازات جرم استفاده از سند مجعول چگونه مجازات مذكور ومجازات تعليقي به طورهمزمان قابل اجراست؟ ونهايتا اينكه آيا معلق شدن قسمتي از مجازات از مصاديق غيرقابل اجرشدن آن مندرج در ذيل ماده134 قانون مجازات اسلامي محسوب مي گردد؟\r\n3-توبه مجرم تا چه مرحله ازمراحل رسيدگي قابل پذيرش مي­باشد به طور مثال در مرحله اعاده دادرسي نيز دادگاه ميتواند به توبه وي ترتيب اثر بدهد؟\r\n4-به موجب ماده119 قانون مجازات اسلامي مصوب92چنانچه دادستان مخالف سقوط يا تخفيف مجازات باشد مي­تواند به مرجع تجديدنظر اعتراض كند در ارتباط با ماده مذكورآيا دادستان فقط نسبت به آراء قابل تجديدنظر مي­تواند اعتراض كند يا نسبت به كليه آراء اعم از قطعي وقابل تجديدنظر؟\r\n5-با توجه به ماده1 قانون مجازات قاچاق اسلحه ومهمات ودارندگان سلاح ومهمات غيرمجاز مصوب7/6/90وبندالف ماده113 قانون امورگمركي مصوب22/8/90 آيا از قاچاق دو نوع تعريف درقوانين فعلي صورت گرفته به نحوي كه به موجب ماده1 قانون مجازات قاچاق سلاح قاچاق عبارت است ازوارد كردن وخارج كردن سلاح ومهمات و...ليكن دربند الف ماده113 قانون امورگمركي قاچاق گمركي عبارت است از وارد كردن يا خارج كردن كالا بدون رعايت تشريفات گمركي و كشف آن درداخل كشور در هر حال دو ماده مذكور چگونه قابل جمع مي باشند.\r\n\r\nنظريه مشورتی:\r\n 1- با لحاظ مواد 225و 234 قانون مجازات اسلامي، آنچه در ذيل ماده 173 اين قانون آمده است نيز مشمول عنوان \"حد\" استعلت اينكه به جاي حد ساقط شده در زنا و لواط حد ديگري  و در غير آن حبس تعزيري در نظر گرفته شده به قانونگذار مربوط مي شود.\r\n2- \"اجراي مجازات اشد بعدي\" طبق قسمت اخير فراز اول ماده 134 قانون مجازات اسلامي در صورتي است كه مجازات اشد تعيين شده به يكي از علل قانوني \"تقليل ياتبديل يا غير قابل اجراء شود\" كه در اين صورت نوبت به اجراي مجازات اشد بعدي   مي رسد، در تعليق اجراي مجازات، مجازات تقليل يا تبديل نمي شود و از طرفي منظور از عبارت \" غيرقابل اجراء شود\" در ماده 134 قانون مذكور اين است كه مجازات اشد تعيين شده، قانوناً امكان اجراء‌ را از دست بدهد مثلاً مشمول مرور زمان گردد، در حالي كه با توجه به مواد 50 و 54 قانون مذكور در صورت تخلف محكوم از دستورهاي دادگاه يا ارتكاب يكي از جرايم مقرر در ماده 54 از تاريخ صدور قرار تعليق مجازات تا پايان مدت تعليق، مقنن به طور صريح اشاره به لغو قرار تعليق اجرا ي مجازات و اجراي مجازات معلق نموده است بنابراين در قرار تعليق اجراي مجازات، مجازات معلق شده داراي اثر اجرايي و قانوني است و مشمول قسمت اخير فراز اول ماده 134 قانون مجازات اسلامي نيست و در نتيجه موضوع اجراي مجازات اشد بعدي در اين صورت منتفي است.\r\n3- با توجه به اطلاق ماده 115 قانون مجازات اسلامي 1392، مرتكب جرم تعزيري در هر مرحله از مراحل دادرسي توبه نمايد، مشمول اين ماده است اعم از مرحله بدوي،‌ تجديدنظر و اعاده دادرسي.\r\n4- آنچه در ماده 119 قانون مجازات اسلامي 1392، راجع به اعتراض (تجديدنظرخواهي) دادستان آمده راجع به \"توبه\" است كه حسب مورد موجب سقوط مجازات يا تخفيف آن مي شود كه با توجه به اطلاق ماده 119 قانون مذكور تجديدنظرخواهي دادستان شامل احكامي كه طبق مقررات قابل تجديدنظر نيستند نيز مي شود.\r\n5- هر كدام از قوانين اشاره شده در اين بند استعلام در جايگاه خود قابل اعمال و استناد مي باشد و تعارضي با هم ندارند.","............................\r\nشماره: 287\r\nمورخ: 10/12/92\r\nنظریه شماره: 2350/92/7\r\nشماره پرونده: 1336-1/186-92\r\n............................\r\nسوال:\r\nدر بعضي از پرونده­ها اصل جرح وارده به شاكي پس ازتشخيص مورد ازموارد لوث و اجراي مراسم قسامه از سوي شاكي اثبات مي­شود حال سوال اين است كه در رابطه با جنبه عمومي جرم آيا دادگاه ميتواند نسبت به جنبه عمومي جرم براي متهم مجازات تعيين كند يا خير؟ خصوصا كه برابر ماده 199 قانون مجازات اسلامي جديد كليه جرائم با شهادت دو شاهد مرد اثبات مي شود.\r\n\r\nنظريه مشورتی:\r\nبرابر تبصره ماده 160 قانون مجازات اسلامي 1392 «احكام و شرايط قسامه كه براي اثبات يا نفي قصاص و ديه معتبر است، مطابق مقررات مذكور در كتاب قصاص و ديات اين قانون مي باشد.»،\r\nحال، آيا تعزير موضوع ماده 614 قانون مجازات اسلامي 1375 با قسامه قابل اثبات و اعمال است؟ لطفاً اگر پژوهشي در اين باره انجام شده است براي اين اداره كل امر به ارسال فرمائيد.","............................\r\nشماره: 288\r\nمورخ: 27/12/92\r\nنظریه شماره: 2516/92/7\r\nشماره پرونده: 1711-1/186-92\r\n............................\r\nسوال:\r\nاحتراما با توجه به فقدان آئين داردسي كيفري در خصوص مسئوليت كيفري اشخاص حقوقي خواهشمند است در خصوص سئوالات پيوست اين مرجع را ارشاد بفرمائيد:\r\n1-با توجه به اينكه در قانون مجازات اسلامي براي اشخاص حقوقي مسئوليت كيفري مقرر گرديده است نحو رسيدگي به اتهام شخص حقوقي به چه صورت مي­باشد و با توجه به فقدان آئين دادرسي كيفري در اين خصوص رويه قضايي موجود چگونه است؟\r\n2- نحو تفهيم اتهام صدور قرار تامين وقرار نهايي براي اشخاص حقوقي چگونه است آيا بايد تفهيم اتهام به مدير عامل يا بالاترين مقام مسئول صورت گيرد؟\r\n3- با فرض تفهيم اتهام وصدور قرار تامين براي مدير عامل يا بالاترين مقام مسئول در صورت عجز از توديع تامين روزانه زندان گردد وضعيت شخص حقوقي به چه صورت خواهد شد؟\r\n4- آيا ارتكاب جرائم شخص حقيقي وشخص حقوقي با يكديگر ملازمه دارد به عبارت ديگر مي­توان تصور كرد كه شخص حقوقي مسئول باشد ولي شخص حقيقي فاقد مسئوليت باشد؟\r\n5- اگر اقدام شخص حقيقي مشمول عناويتي مانند اضطرار ويا هر يك از عوامل مانع مسئوليت كيفري گردد وضعيت مسئوليت كيفري شخص حقوقي چنانچه اقدامات متهم به نام يا در راستاي منافع شخص حقوقي باشد چه خواهد بود؟\r\n6- درخصوص صلاحيت دادگاه رسيدگي كننده به جرم شخص حقوقي چنانچه محل جرم ارتكابي توسط مديرعامل خارج از اقامتگاه شخص حقوقي باشد كدام دادگاه صالح به رسيدگي مي­باشد؟ دادگاه محل اقامت يا محل وقوع جرم.\r\n7- چنانچه شخص حقوقي داراي زير مجموعه­هاي حقوقي ديگري باشد و چنانچه بالاترين مقام مسئول يكي از شخصيت­هاي تابعه به نام يا در راستاي منافع شركت مرتكب جرم گردد آيا شخص حقوقي اصلي (مادر) مورد تعقيب قرار مي­گيرد يا شخص حقوقي تابع(زير مجموعه).\r\n\r\nنظريه مشورتی:\r\n(1-2-4) شخصيت حقوقي، شخصيتي اعتباري است و اقداماتش بدون دخالت شخص يا اشخاص حقيقي (مدير يا مديران آن) قابل تصور نيست بنابراين نمي توان بدون حضور مدير يا نماينده قانوني اشخاص حقوقي تفهيم اتهام نمود، طبق ماده 141 قانون مجازات اسلامي 1392 مسئوليت كيفري، شخصي است و در ماده 143 قانون مذكور نيز تصريح شده است كه اصل بر مسئوليت شخص حقيقي است و شخص حقوقي در صورتي داراي مسئوليت كيفري است كه نماينده قانوني شخص حقوقي به نام و در راستاي منافع آن مرتكب جرم شود بنابراين در صورت وجود دلايل كافي بر توجه اتهام به شخص حقوقي، نماينده قانوني شخص حقوقي احضار و تفهيم اتهام مي شود و مدافعات او به نمايندگي از شخص حقوقي استماع مي شود.\r\n3- با توجه به هدف و فلسفه اصلي از صدور قرار تأمين كيفري طبق ماده 132 قانون آئين دادرسي دادگاه هاي عمومي و انقلاب در امور كيفري، اين امر مختص اشخاص حقيقي است و در خصوص اشخاص حقوقي مصداق ندارد لذا قرار تأمين كيفري براي نماينده شخص حقوقي در صورت دخالت وي در ارتكاب جرم صادر مي شود.\r\n5- قابل مجازات نبودن شخص حقيقي كه نماينده شخص حقوقي است به لحاظ وجود يكي از موانع مسئوليت كيفري الزاماً موجب سلب مسئوليت شخص حقوقي نيست و دادگاه در مورد شخص حقوقي طبق ماده 20 قانون مجازات اسلامي 1392اتخاذ تصميم مي كند.\r\n6- در هر صورت دادگاه محل وقوع جرم طبق بند الف ماده 51 قانون آئين دادرسي دادگاه هاي عمومي و انقلاب در امور كيفري صلاحيت رسيدگي دارد.\r\n7- شخصيت حقوقي شركت به صورت واحد است و قابل تجزيه نمي باشد و وجود شعب مختلف به معناي وجود شخصيت هاي حقوقي متعدد در يك شركت نيست. در فرض سؤال، درصورتي كه ارتكاب جرم به نام و در راستاي منافع شخص حقوقي صورت پذيرفته باشد شخص حقوقي (شركت) علاوه بر مسئوليت مدير مربوطه (كه ممكن است مديرعامل يا مديران مياني يا ساير مسئولين آن باشد) داراي مسئوليت كيفري خواهد بود.","............................\r\nشماره: 289\r\nمورخ: 24/12/92\r\nنظریه شماره: 2481/92/7\r\nشماره پرونده: 1939-1/186-92\r\n............................\r\nسوال:\r\nبا توجه به بند ب ماده109 قانون مجازات اسلامي و ماده36 همان قانون جرم كلاهبرداري بيش از يك ميليارد ريال مشمول مرور زمان نمي شود حال آيا\r\n1-ملاك ارزش مال در زمان وقوع جرم است يا زمان طرح شكايت؟\r\n2-اين قانون جرايم در حكم كلاهبرداري مانند فروش مال غير را نيز در برمي گيرد ياخير.\r\n\r\nنظريه مشورتی:\r\n1- ميزان جزاي نقدي معادل ارزش ريالي عوضي است كه در ازاء انتقال مال غير گرفته و ارزيابي آن در تاريخ وقوع جرم ملاك است.\r\n2- فروش مال غير به صراحت ماده 1 قانون مجازات راجع به انتقال مال غير مصوب 1308 كلاهبرداري قلمداد شده است.","............................\r\nشماره: 290\r\nمورخ: 25/12/92\r\nنظریه شماره: 2487/92/7\r\nشماره پرونده: 1882 - 1/186-92\r\n............................\r\nسوال:\r\nقانون مجازات اسلامي مصوب70 انواع مجازات­ها را در پنج قسم حدوقصاص وديه و تعزير وبازدارنده احصاء وتعريف كرده بود به اينصورت كه كتاب پنجم يعني بخش تعزيرات و مجازات­هاي بازدارنده نيز ضميمه آن قانون وجزء آن قانون بود با تصويب قانون مجازات جديد احصاء مذكور به هم خورده وطبق ماده14 قانون مجازات جديد مجازاتها به4نوع تقسيم وتعريف شده است وبا اين تعريف مجازاتهاي بازدارنده حذف شده است ولي در همين ماده ماده 14 بيان كرده كه در اين قانون مجازات­ها چهار قسم است حال سوال اين است:\r\n1-با توجه به اينكه قانونگذار در اين قانون از4نوع مجازات صحبت به ميان آورده و تعريف كرده وكتاب تعزيرات و مجازات هاي بازدارنده را كه جزء و ضميمه قانون سابق مي­باشد را نمي­توان جزئي از اين قانون به حساب آورد آيا تعريفي كه ازمجازاتهاي تعزيري منعكس در ماده 18 قانون مجازات اسلامي مصوب 92 بيان شده شامل مجازاتهاي بازدارنده درساير قوانين منجمله كتاب پنجم قانون مجازات اسلامي سابق نيز مي­شود يا خير؟و به عبارتي ديگر ومصداقي­تر بفرماييد آيا در وضع موجود مثلا مجازاتهاي مربوط به قانون توزيع عادلانه آب يا مجازات مربوط به تصادفات رانندگي موضوع مواد714 به بعد را مي­بايست جزء مجازاتهاي تعزيري تلقي كرد يا مجازاتهاي بازدارنده\r\n2- اگر جزء مجازاتهاي تعزيري بدانيم با اين حساب آيا ماده173 قانون آئين دادرسي در اموركيفري نسخ ضمني شده است يا خير.\r\n\r\nنظريه مشورتی:\r\n1-در قانون مجازات اسلامي 1392 در بخش مجازات ها، عنواني به نام مجازات بازدارنده وجود ندارد بر اساس ماده 18 قانون مذكور،تعزير مجازاتي است كه مشمول عنوان حد، قصاص يا ديه نيست بنابراين مجازات جرايم اشاره شده در استعلام نيز از جمله مجازاتهاي تعزيري است.\r\n2-با تصويب و لازم الاجرا شدن قانون مجازات اسلامي 1392، مقررات مرور زمان در مبحث چهارم از فصل يازدهم اين قانون از ماده 105 به بعد اعلام شده است كه به موجب بند ت ماده 11 قانون مذكور نسبت به جرايم سابق بر وضع قانون نيز فوراً اجراء مي شود و توجهاً به ماده 728 اين قانون ماده 173 قانون آئين دادرسي دادگاههاي عمومي و انقلاب در امور كيفري به لحاظ مغايرت با اين مقررات، نسخ شده است.","............................\r\nشماره: 291\r\nمورخ: 28/12/92\r\nنظریه شماره: 2548/92/7\r\nشماره پرونده: 1947-1/186-92\r\n............................\r\nسوال:\r\nخواهشمند است درخصوص سئوالات ذيل پاسخ فرمائيد:\r\n1- بررسي ماده401 قانون مجازات اسلامي سال 1392؟\r\n2-با توجه به اينكه طبق ماده19 قانون مجازات اسلامي سال1392مجازاتهاي تعزيري به هشت درجه تقسيم شده است مجازات اعدام تعزيري ازقبيل اعدام درمواد مخدر دركداميك ازدرجات قرار مي­گيرد؟\r\n3- اگرقانون اساسنامه شركت ملي نفت ايران مصوب1356به قوت خود باقي است آيا تبصره 5 آن با قانون نحوه خريد وتملك اراضي نسخ نشده است.\r\n\r\nنظريه مشورتی:\r\nتعزير مقرّر در ماده 401 قانون مجازات اسلامي سال 1392، طبق ماده 447 همين قانون به ماده 614 قانون مجازات اسلامي سال 1375 ارجاع داده شده است و بزه موضوع ماده 614 به نظر غير قابل گذشت مي باشد. همچنين با توجه به قسمت اخير مذكور در ماده 567 كه موارد عمدي را در صورت عدم تصالح مشمول حبس يا شلاق تعزيري درجه 7 مي داند، ازمفهوم مخالف آن چنين بر مي آيد كه جرم مذكور در اين ماده قابل گذشت است.","............................\r\nشماره: 292\r\nمورخ: 28/12/92\r\nنظریه شماره: 2546/92/7\r\nشماره پرونده: 1814-1/186-92\r\n............................\r\nسوال:\r\nشاكي توسط ناشناس مورد ضرب وجرح واقع مي­شود تحقيقات مقدماتي به پايان رسيده و دلايل كافي برتحقيق بزه جمع­آوري شده ولي از معرفي ضارب يا ضاربين فراري عاجز گشته تقاضاي مطالبه ديه دارد آيا مشمول ماده 435 قانون مجازات اسلامي جديد ميشود يا خير؟\r\nدر دادگاه جزايي بايد رسيدگي شود يا حقوقي به چه منوالي لطفا تبين فرماييد.\r\n\r\nنظريه مشورتی:\r\nدرصورت ایراد جراحت توسط فرد یا افراد ناشناس، چنانچه تحقیقات جامع و وسیعی که از طرف مأمورین کشف جرم انجام یافته، مفید واقع نشده و به نتیجه نرسیده وشناسائی مرتکب به هیچ وجه ممکن نگردد، با توجه به فتاوی معتبر از جمله فتوای مرحوم آیة الله خوئی (ره) در کتاب تکملة المنهاج در مواردی که دیه قتل اعم از قتل عمد یا غیر عمد بر بیت المال است،‌در فرض سؤال با اتخاذ ملاک از ماده 487قانون مجازات اسلامی مصوب 1392، در صورت مطالبه ديه، پرونده بدون صدور قرار مجرمیت وکیفرخواست،‌جهت صدور حکم به پرداخت دیه از بیت المال به دادگاه عمومی جزائی ارسال ودادگاه، حکم به پرداخت دیه از بیت المال صادر خواهد نمود.","............................\r\nشماره: 293\r\nمورخ: 28/12/92\r\nنظریه شماره: 2530/92/7\r\nشماره پرونده: 1961-1/186-92\r\n............................\r\nسوال:\r\nاحتراما با توجه به اينكه در پرونده كلاسه920436 اين شعبه1169 شاكي پرونده بر اثر حوادث ناشي ازكار دچار صدماتي شده است ازجمله اينكه دچارعدم كنترل دفع ادرار و مدفوع هر دو شده است نظربه اينكه اين صدمات ناشي از ضربه به بيضه نبوده بيان نماييد استنباط به ماده705 قانون مجازات اسلامي مصوب1392 در رابطه به تعيين ديه در مورد عدم ضبط مدفوع و ادرار چگونه است آيا يك ديه فقط براي هر دو صدمه مي­بايست تعيين شود و يا عليهده براي هر يك،يك ديه كامل درنظرگرفته شود ضمنا درمواردي كه صدمات مذكور ناشي ازضربه به بيضه باشد حكم آن دررابطه با تعيين ديه صدمه وارده منجربه عدم كنترل ادرار مدفوع چيست.\r\n\r\nنظريه مشورتی:\r\n در قانون مجازات اسلامي مصوب 1370، مقنن حكم قضيه را در هر دو مورد در ماده 440 مشخص كرده بود كه ديه كامل تعلق مي گرفت. ولي در قانون مجازات اسلامي 1392 در ماده 652 حكم قضيه فقط در يك مورد اعلام شده است؛ بنابراين ماده 705 اين قانون گرچه عام و كلي است، ناظر به مورد دوم (ضربه به محل ديگري غير از محل مصرح در ماده 652 كه منجر به عدم ضبط دائم مدفوع يا ادرار شود) است كه ديه كامل دارد.","............................\r\nشماره: 294\r\nمورخ: 20/12/92\r\nنظریه شماره: 2453/92/7\r\nشماره پرونده: 1432-1/186-92\r\n............................\r\nسوال:\r\n1-تعداد لازم شركت­كننده درمنازعه چند نفرمي­باشند؟ سه نفر يا بيشتر؟ آيا لازم است اين تعداد در هر طرف باشند يا نه تعداد جمع آنها به اين حد برسد كفايت مي­نمايد؟\r\n2-درجرم كلاهبرداري اگرفردي نزد رمالي برود و رمال برايش دعايي بنويسد و وجهي بگيرد آيا مي­توان به استناد اينكه چون رمال نزد مالباخته نرفته به منع تعقيب و برائت اقدام نمود؟ ملاك مانور متقلبانه گفته چيست؟ (رفتن كلاهبردار نزد رمال يا رفتن مالباخته نزد كلاهبردار)؟\r\n3- درخصوص تعويق صدورحكم در قانون مجازات اسلامي92 آيا بايد همه شرايط مقرر در قانون جمع باشد تا مبادرت به صدور قرارتعويق صدورحكم نمود يا نه يكي از آنها نيز باشد مي­توان قرار تعويق صادر نمود؟\r\n4-آيا كم شدن ازدارايي منفي شخص نيزمي­تواند عنوان كلاهبرداري بردن مال محسوب گردد مثلا فردي داراي نمايندگي شركت بيمه­اي مي­باشد ويكي از دوستانش مدارك وپول جهت بيمه نمودن وسيله نقليه مي­دهد تا آنرا بيمه نمايد اما او بيمه نمي­نمايد و بعد از سه روز آن ماشين تصادف مي­نمايد ومدت بيمه سابق نيز منقضي گرديده بود حال صاحب وسيله نقليه با نماينده شركت بيمه شخص حقيقي قرارداد وتوافقي مبني بر پرداخت كل بيمه مي­دهد وچكي دروجه زيانديده صادر مي­نمايد نام صاحب حساب چك با نام صادركننده يكي است اما دسته چك متعلق به فرد ديگري مشابه نام صادركننده مي­باشد يعني صادركننده چك از دسته چك ديگري شبيه نام خود چك بي­محل صادر مي­نمايد) حال عليه صادركننده چك با استفاده از دسته چك ديگري شبيه نام خود شكايت كلاهبرداري شده است آيا اين عمل مي­تواند مصداق كلاهبرداري باشد.\r\n\r\nنظريه مشورتی:\r\n1- منازعه جمعي، جرم مشاركتي است و لذا از هر طرف بايد حداقل دو نفر و مجموعاً چهار نفر باشند تا قابل تحقق باشد.\r\n2- رمالي نيز تحت شرايطي مي تواند از مصاديق بزه كلاهبرداري باشد اعم از اينكه فرد به رمال مراجعه كند يا رمال به او.مانور متقلبانه مجموعه اقداماتي است كه موجب اغفال طرف و تحصيل مال او شود كه اين مانور نسبت به افراد مختلف با توّجه به ميزان آگاهي آنان متفاوت است.\r\n3- براي صدور« قرار تعويق صدور حكم» احراز مجموع شرايط مقرر در ماده 40 قانون مجازات اسلامي مصوب 1392 لازم است.\r\n4- صرف نظر از اين كه تعيين مصاديق مجرمانه به عهده قاضي رسيدگي كننده است. اصولاً اقدامات ( مانور) متقلبانه مي بايد قبل از تحصيل مال باشد تا عمل مشمول عنوان بزه كلاهبرداري گردد امّا در قضيه ما نحن فيه متهم مرتكب دو جرم جعل و استفاده از سند مجعول شده است.","............................\r\nشماره: 295\r\nمورخ 25/1/9:3\r\nنظریه شماره: 80/93/7\r\nشماره پرونده: 1919 - 1/186-92\r\n ............................\r\nسوال:\r\nاحتراما با توجه به اينكه ماده 134 قانون مجازات اسلامي مصوب 1392 در تعدد جرم فقط مجازات اشد قابل اجراست چنانچه دو سال قبل از لازم­الاجرا شدن قانون مذكور محكومي به علت سرقت وجعل وكلاهبرداري وحمل سلاح غير مجاز در زندان تحمل حبس نمايد آيا با توجه به قانون جديد بايد فقط مجازات اشد را در مورد او اجرا نمود؟ ضمنا براي هيچكدام از جرائم فوق حداكثر تعيين نشده است.\r\n\r\nنظريه مشورتی:\r\nطبق ماده 47 قانون مجازات اسلامي مصوب 1370 در تعدد جرايم مختلف، قاعده جمع مجازاتها حاكميت داشته و با توجه به ماده 134 قانون مجازات اسلامي مصوب 1392 در تعدد جرايم موجب تعزير( اعم از مشابه يا مختلف) فقط مجازات اشد قابل اجراء است. بنابراين به طور مطلق نمي توان گفت قانون جديد اخف از قانون سابق است و در هرمورد بايد بررسي شود تا مشخص گردد كه مجموع مجازاتهاي تعيين شده بر اساس قانون سابق در جرايم مختلف بيشتر از مجازات اشدي است كه قانونگذار در ماده 134 پيش بيني نموده يا نه، آنگاه در صورت اخف بودن قانون لاحق بر اساس بند ب ماده 10 اين قانون عمل شود.","............................\r\nشماره: 296\r\nمورخ: 16/1/93\r\nنظریه شماره: 11/93/7\r\nشماره پرونده: 1884-1/186-92\r\n............................\r\nسوال:\r\nمطابق ماده146 قانون مجازات اسلامي مصوب 1392 افراد نابالغ فاقد مسئوليت كيفري مي­باشند و درصورت ارتكاب بزه به تصريح ماده148 به اقدامات تاميني وتربيتي محكوم مي گردند وسن بلوغ نيز بر اساس ماده147 قانون مذكور در دختران 9 سال تمام قمري و در پسران 15 سال تمام قمري مي­باشد مع­الوصف در تبصره2 ماده 88 قانون مذكور مقرر گرديده هرگاه نابالغ مرتكب يكي از جرائم موجب حد يا قصاص گردد در صورتي كه12 تا 15سال قمري سن داشته باشد به يكي از اقدامات مندرج در بندهاي ت وث ماده 88 محكوم مي­شدند حال سوال اين است كه:آيا تبصره2 ماده مذكور در مورد مرتكبين پسر مي­باشد يا دختران را نيز شامل مي­گردد؟چرا كه سن بلوغ در دختران9 سال تمام قمري است اما در ابتداي تبصره فوق­الذكر آمده است هرگاه نابالغي كه بين12تا15 سال است به عبارت ديگر بر اساس ظاهر ماده افراد زير12سال قمري نابالغ محسوب مي­گردند واين فرض براساس عمومات صرفا درمورد افراد مذكرصادق است وشامل افراد مونث نمي­باشد زيرا در فرض مطرح شده در تبصره سن 12تا15 سال افراد مونث به سن بلوغ شرعي رسيده­اند.\r\n\r\nنظريه مشورتی:\r\nطبق ماده 147 قانون مجازات اسلامي 1392 سن بلوغ دختران نه سال تمام قمري است بنابراين تبصره 2 ماده 88 قانون مذكور كه اشاره به نابالغ 12 تا 15 سال قمري دارد فقط ناظر به پسران است.","............................\r\nشماره: 297\r\nمورخ: 18/1/93\r\nنظریه شماره: 37/93/7\r\nشماره پرونده :1514-1/186-92\r\n............................\r\nسوال:\r\n1-مجازات ابطال گذرنامه وممنوع­الخروجي موضوع ماده 17 قانون فوق درمورد متهماني كه مبادرت به حمل ونگهداري يا قاچاق هر مقدار مواد مخدر در سفرهاي خارجي مي­نمايند از چه نوع مجازاتي مي­باشند؟مجازات اصلي بوده يا تكميلي؟و چنانچه تكميلي است تكميلي اختياري است يا الزامي؟\r\n2-با توجه به پاسخ سوال قبل آيا امكان تعليق وتخفيف وتبديل آنها وجود دارد يا خير؟\r\n3-مجازات ضبط خودروي حامل موادمخدر به نفع دولت موضوع ماده10 قانون مرقوم از چه نوع مجازاتي است؟مجازات اصلي يا تكميلي؟تكميلي اختياري يا الزامي؟يا اينكه ماهيت ديگري دارد.\r\n\r\nنظريه مشورتی:\r\n1و2- مجازاتي كه براي ارتكاب جرايم در قانون پيش بيني شده و دادگاه مكلف به ذكر آن در حكم است، مجازات اصلي محسوب مي شود. ابطال گذرنامه و ممنوع الخروج نمودن محكومان موضوع ماده 17 قانون اصلاح قانون مبارزه با مواد مخدر( اصلاحي1389 )در زمره مجازات اصلي نيست و مجازات تكميلي الزامي است كه رعايت آن الزام قانوني است و قابل تبديل،تخفيف و تعليق نيست. ضمناً متذكر مي گردد مّدت ابطال گذرنامه و ممنوع الخروج شدن بايد توسط دادگاه معين گردد.\r\n2- ضبط خودروموضوع مادّه 30 قانون اصلاح قانون مبارزه با مواد مخدر(اصلاحي 1389) از جمله مجازاتهاي تكميلي موضوع ماده23 قانون مجازات اسلامي مصوب1392 است. النهايه اعمال مجازاتهاي تكميلي موضوع ماده مذكوردر اختيار دادگاه است، امّا ضبط وسايل نقليه حامل مواد مخدر از جمله مجازاتهاي تكميلي الزامي است.","............................\r\nشماره: 298\r\nمورخ: 23/1/93\r\nنظریه شماره: 60/93/7\r\nشماره پرونده: 2009-1/186-92\r\n............................\r\nسوال:\r\nاحتراما پرونده­اي با موضوع مشاركت در قتل عمدي در اين دادگاه در حال رسيدگي است و چون موضوع از موارد لوث تشخيص داده شده است50 نفر از بستگان ذكور نسبي كه حائز شرايط اجراي مراسم قسامه بوده­اند درمحضر دادگاه مراسم قسامه اجرا نموده­اند وپس از آن دو نفر حالفين از قسامه خود عدول نموده­اند واولياءدم مقتول عليرغم اطلاع ازموضوع با اين استدلال كه عدول حالفين ازقسامه نبايستي مسموع مي­شد ازمعرفي دونفر از بستگان خويش امتناع نموده­اند وتقاضاي صدور حكم قصاص متهمان را شده­اند حال سئوالي كه مطرح است اين است كه :\r\n1-چون احد ازمتهمان با صدور قرار بازداشت موقت در بازداشت به سر مي­برد تكليف متهم چيست؟\r\nآيا قراربازداشت نامبرده ابقا گردد ويا اينكه به قرار تامين ديگري تبديل گردد.\r\n2-باتوجه به اينكه درخصوص عدول حالفين ازقسامه نظريات متفاوت ازناحيه فقهاي محترم وجود دارد وعده­اي عدول را قابل استماع وعده­اي مسموع ندانسته­اند و اولياي دم نيز تقاضاي صدورحكم قصاص را خواستارند تكليف دادگاه چيست؟\r\nخواهشمند است با ارائه راه حل مناسب دادگاه را درجهت تصميم­گيري مناسب ياري نمايد.\r\n\r\nنظريه مشورتی:\r\n(1-2): با توجه به مواد 344 و 346 قانون مجازات اسلامي مصوب 1392 عدول برخي از اداء‌كنندگان سوگند قبل از صدور حكم در قسامه موجب بي اعتباري سوگند آنان است. در اين صورت چون نصاب مقرر حاصل نيست، مادام كه افراد ديگري به جاي آنان مطابق قانون معرفي نشود و شاكي نيز از متهم درخواست اقامه قسامه نكند، صدور حكم جايز نيست و طبق ماده 318 قانون مذكور و تبصره آن در جنايات عمدي با تأمين مناسب متهم آزاد مي شود.","............................\r\nشماره: 299\r\nنظریه شماره: 61/93/7\r\nشماره پرونده: 1915 - 1/186-92\r\n............................\r\nسوال:\r\n1-منظور از تعزيرات منصوص شرعي چيست؟ مصاديق آن را نيز بيان فرمائيد؟\r\n2- آيا حكم پرداخت ديه از بيت­المال مسلمين شامل غير مسلمانان نيز مي­گردد؟\r\n3-آيا ديوانه و صغير نيز درصورت اقرار به جنايت مشمول ماده463 قانون مجازات اسلامي شده و شخصا بايد عهده­دار ديه شوند يا اين حكم صرفا درمورد جنايات خطاي محض توسط عاقل كبيرمي گردد؟ اصولا اقرار ديوانه را به لحاظ فقد عقل و صغير را به لحاظ فقد بلوغ نمي­توان نافد دانست.\r\n4- درمورد ماده 429 قانون مجازات اسلامي:\r\nالف- ملاك ومعيار دادگاه براي\r\n1- صدور قرار تامين مناسب براي جاني.\r\n2- اعطاء مهلت مناسب به صاحبان حق قصاص چيست و آيا دراين مورد درنصوص فقهي مطلبي وجود دارد؟\r\nب- چنانچه پس ازمحكوميت جاني به تحمل مجازات عمومي دراثناء تحمل حبس يا پس ازتحمل حبس وآزادي او صاحبان حق قصاص با مراجعه به دادگاه وپرداخت فاضل ديه تقاضاي اجراي قصاص را نمايند حكم مسئله چيست؟منظورمنع مجازات مضاعف ازيك سوي وحق قصاص از سوي ديگر است.\r\nج-آيا اقدامات دادسرا درخصوص اخذ توضيح ازصاحبان حق قصاص مبني برتعيين تكليف محكوم به قصاص با پرداخت فاضل ديه مصالحه يا گذشت كفايت مي­كند يا اينكه دادگاه بايد راسا اقدام به اين امر نمايد؟درصورت اخير آيا نياز به تشكيل جلسه رسمي با حضور تمامي مستشاران است يا رئيس دادگاه به تنهايي مي­تواند در وقت فوق­العاده عهده­دار اين مسئله بدون حضور متهم وساير قضات شده وسپس دريك جلسه رسمي و پس از تفهيم اتهام واخذ آخرين دفاع از جاني مبادرت به صدور راي نمايد.\r\n\r\nنظريه مشورتی:\r\n1- با توجّه به ماده 18 قانون مجازات اسلامي 1392 ارتكاب محرماتي كه شرعاً قابل تعزير است، تعزير شرعي محسوب مي شود و تعزيرات منصوص شرعي به تعزيراتي گفته مي شود كه در شرع مقدس اسلام براي يك عمل حرام نوع و مقدار كيفر مشخص شده باشد، بنابراين مواردي كه به موجب روايات يا هردليل شرعي ديگر به طور كلي و مطلق براي عملي تعزير مقرر گرديده است و نوع و مقدار آن معين نشده است، تعزير منصوص شرعي محسوب نمي شود، مانند تعزير مقرر د ر مواد 222 و 223 قانون ياد شده براي تعيين مصاديق تعزيرات منصوص شرعي بايد به مجازاتهاي تعزيري مقرر در قانون بالحاظ سابقه فقهي آنها تّوجه كرد.\r\n2- نظر به اينكه ماده 487 قانون مجازات اسلامي ناظر به شخصي است كه به قتل رسيده و قاتل شناخته نشود يا در اثر ازدحام كشته شود لذا با تّوجه به اطلاق واژه شخص و اينكه هدف مقنن تحت حمايت قراردادن كليه سكنه ايران اعم از مسلمان و غيرمسلمان مي باشد و ماده 554 قانون ياد شده نيز مؤيد اين امر است و نظر قانونگذار در اين خصوص منبعث از فرمان حكومتي مقام رهبري است و تفاوتي بين مسلمان و غيرمسلمان قائل نگرديده لذا پرداخت ديه غيرمسلمان ( اقليت هاي ديني شناخته شده در قانون اساسي جمهوري اسلامي ايران) از بيت المال بلامانع است.\r\n3- طبق ماده 168 قانون مجازات اسلامي 1392، اقرار در صورتي نافذ است كه اقرار كننده در حين اقرار عاقل، بالغ، قاصد و مختار باشد بنابراين اقرار فرد ديوانه يا صغير نافذ نيست و حكم مقرر در ماده 463 قانون ياد شده ناظر به ديوانه و صغير نيست.\r\n4- الف- تناسب قرار تأمين وثيقه و اعطاء مهلت مناسب به صاحب حق قصاص طبق ماده 429 قانون مجازات اسلامي به عهده دادگاه صادر كننده حكم است كه با توّجه به مدت بازداشت، اوضاع و احوال حاكم بر قضيه از جمله توانايي و عدم توانايي اولياءدم در سپردن فاضل ديه و غيرآن اتخاذ مي شود، در اين خصوص با مراجعه به متون فقهي حكم خاصي ملاحظه نشد.\r\nب- با تّوجه به اينكه در فرض سؤال اساس محكوميت قصاص بوده دليلي بر سقوط اين حق براي اولياء دم نيست،‌آنچه در ماده 429 قانون ياد شده پيش بيني شده از جهت رعايت احوال محكومٌ­عليه بوده تا مدت زمان طولاني و نامعلوم در زندان نماند و اخذ وثيقه هم به منظور امكان دسترسي او به جهت اجراي حكم قصاص در صورت لزوم مي باشد، بنابراين با فراهم شدن موجبات اجراي حكم قصاص ( پرداخت فاضل ديه توسط صاحب حق قصاص) اين حكم قابل اجراء خواهد بود.\r\nج- وظيفه دادگاه تشكيل جلسه با حضور كليه اعضاء و طرح سؤالات لازم و اخذ مدافعات متهم و صدور حكم مطابق قانون است، پس از صدور حكم، اجراي آن به عهده دادسرا است بنابراين اخذ توضيحات لازم از اولياء دم در خصوص پرداخت فاضل ديه يا گذشت ، مصالحه يا اجراي قصاص و نيز اعطاء مهلت مناسب به صاحب حق قصاص و تعيين تعزير و اخذ وثيقه به شرح\r\nمقرر در ماده 429 قانون مجازات اسلامي 1392 با حضور كليه اعضاء به عهده دادگاه صادركننده حكم است كه با حضور كليه اعضاء تصميم مقتضي را اتخاذ مي نمايد.","............................\r\nشماره: 300\r\nمورخ: 23/1/93\r\nنظریه شماره: 62/93/7\r\nشماره پرونده: 15 - 1/186-92\r\n............................\r\nسوال:\r\nدر رابطه با ابهام ماده 58 قانون مجازات اسلامي مصوب 1392\r\nاحتراما با عنايت به اينكه قسمتي از ماده58 قانون مجازات اسلامي اشعار مي دارد دادگاه صادركننده حكم ميتواند در مورد محكومان به بيش از ده سال پس از تحمل نصف و در ساير موارد پس از تحمل يك سوم مدت مجازات با شرايطي حكم به آزادي مشروط را صادر نمايد لذا نظر به اينكه در اين رابطه قانونگذار منظور از تحمل مجازات را به طور صريح مشخص ننموده كه آيا ملاك تحمل مجازات در دادنامه است يا تحمل مجازات تقليل يافته در اثر عفو مقام معظم رهبري را نيز در برمي گيرد؟ از اين رو با توجه به اينكه در خواستهاي متعددي راجع به محكوميني كه بر اثر عفو معظم رهبري مجازات ايشان تقليل يافته به اين مرجع واصل ميگردد خواهشمند است جهت رفع ابهام در قالب نظريه مشورتي اين اداره را رهنمون فرماييد.\r\n\r\nنظريه مشورتی:\r\nبا توجه به اينكه در قانون جديد مجازات اسلامي مصوب 1392 قانونگذار با پيش بيني تأسيسات جديدي مانند تعويق صدور حكم و صدور حكم معافيت از كيفر و مجازاتهاي جايگزين در پي اصلاح بزهكاران بدون تحمل كيفر و يا تحمل مجازات سبك تر است و با توجه به اينكه واژه «مجازات» مذكور در ماده 58 قانون ياد شده در عبارت« پس از تحمل نصف و در ساير موارد پس از تحمل يك سوم مجازات» مطلق است و مجازاتي را كه مرتكب بايد تحمل كند در بر مي گيرد و هيچ تصريحي به اينكه فرد بايد نصف يا يك سوم مجازات مقرر در حكم را تحمل نمايد، وجود ندارد و النهايه در مقام شك بايد نصوص جزايي را به نفع متهم تفسير كرد و تفسير مخالف، اين نتيجه را درپي دارد كه در بسياري موارد كساني كه مشمول عفو شده اند، از استفاده از آزادي مشروط محروم شوند؛ در حالي كه بر اين محروميت نص صريح مورد نياز است كه مفقود مي باشد. بنابراين ملاك برخورداري از آزادي مشروط مجازات تقليل يافته پس از عفو است.","............................\r\nشماره: 301\r\nمورخ: 24/1/93\r\nنظریه شماره: 67/93/7\r\nشماره پرونده: 2060 -1/186-92\r\n ............................\r\n سوال:\r\nنظر به مقررات ماده702و 703 قانون مجازات اسلامي تعزيرات مصوب 75 مبني بر تعيين جزاي نقدي به ميزان پنج و ده برابر ارزش عرفي تجاري كالاي مكشوفه مشروبات الكلي و نظر به مقررات ماده 94 قانون مجازات اسلامي مصوب 92 مبني بر اينكه دادگاه ميتواند در مورد تمامي جرائم تعزيري ارتكابي توسط نوجوانان صدور حكم را به تعويق اندازد يا اجراي مجازات را معلق نمايد دستور فرموده با طرح موضوع در كميسيون مربوطه آيا جزاي نقدي مذكور نيز قابليت شمول مقررات ماده94 قانون مرقومه را دارد يا خير؟ و دادگاه ميتواند در مورد جزاي نقدي معنونه نيز مبادرت به تعويق صدور حكم يا تعليق اجراي مجازات نمايد مستدعي است مراتب جهت بهره برداري قضايي به اين دادگاه اعلام گردد.\r\n\r\nنظريه مشورتی:\r\nتعويق صدور حكم يا تعليق اجراي مجازات جرائم تعزيري ارتكابي توسط نوجوانان با توّجه به اطلاق ماده 94 قانون مجازات اسلامي 1392 شامل جزاي نقدي نسبي از جمله جزاي نقدي مقرر در مواد 702 و 703 قانون مجازات اسلامي ( اصلاحي 1387) نيز مي شود و ممنوعيت هاي مقرر در ماده 71 قانون مبارزه با قاچاق كالا و ارز مصوب 3/10/1392 با توجّه به ماده 94 قانون مجازات اسلامي( 1392) در خصوص مصاديق منطبق با ماده صدرالذكر، شامل متهمان نوجوان نمي گردد.","............................\r\nشماره: 302\r\nمورخ: 25/1/93\r\nنظریه شماره: 80/93/7\r\nشماره پرونده: 1919 -1/186-92\r\n............................\r\nسوال:\r\nاحتراما با توجه به اينكه ماده 134 قانون مجازات اسلامي مصوب 1392 در تعدد جرم فقط مجازات اشد قابل اجراست چنانچه دو سال قبل از لازم­الاجرا شدن قانون مذكور محكومي به علت سرقت وجعل وكلاهبرداري وحمل سلاح غير مجاز در زندان تحمل حبس نمايد آيا با توجه به قانون جديد بايد فقط مجازات اشد را در مورد او اجرا نمود؟ ضمنا براي هيچكدام از جرائم فوق حداكثر تعيين نشده است.\r\n\r\nنظريه مشورتی:\r\nطبق ماده 47 قانون مجازات اسلامي مصوب 1370 در تعدد جرايم مختلف، قاعده جمع مجازاتها حاكميت داشته و با توجه به ماده 134 قانون مجازات اسلامي مصوب 1392 در تعدد جرايم موجب تعزير( اعم از مشابه يا مختلف) فقط مجازات اشد قابل اجراء است. بنابراين به طور مطلق نمي توان گفت قانون جديد اخف از قانون سابق است و در هرمورد بايد بررسي شود تا مشخص گردد كه مجموع مجازاتهاي تعيين شده بر اساس قانون سابق در جرايم مختلف بيشتر از مجازات اشدي است كه قانونگذار در ماده 134 پيش بيني نموده يا نه، آنگاه در صورت اخف بودن قانون لاحق بر اساس بند ب ماده 10 اين قانون عمل شود.","............................\r\nشماره: 303\r\nمورخ: 31/1/93\r\nنظریه شماره: 130/93/7\r\nشماره پرونده: ه1618-1/186-92\r\n............................\r\nسوال:\r\nشركتي كارنقاش و رنگ­آميز سقف سوله­هاي خود را به پيمانكارواگذار مي­كند پيمانكار مربوطه با استخدام كارگران نقاش به اجراي پيمان مباشرت مي­نمايد در اثناء كاريكي از كارگران بدون سقف وتوجه به نورگير تعبير شده بر روي سقف سوله كه در اثر قرارگيري در معرض پديده­هاي جوي نظير آفتاب وباران دچار پوسيدگي وتغيير رنگ ونهايتا همشكلي ساير اجزاي سقف شده بر اثر شكستگي شيشه از بلندي سقوط كرده ودچار قطع نخاع و فلجي اندام تحتاني وديه مي­شود كارشناس بدوي شركت را به ميزان40% كارفرما را به ميزان40% وكارگر را به ميزان20% مقصر اعلام مي­نمايد هيات 3 نفره با طرح اين استدلال كه شركت بر لحاظ تفويض امر به پيمانكار مقصر ومسبب حادثه نيست كارفرما را60% و كارگر را به جهت بي­توجهي به شرايط موجود به ميزان40% مقصر اعلام مي­كند لازم به ذكر است كه مسئول سوله ازخطر درمعرض ديد كارگر او را آگاه ساخته وهشدار داده كه مواظب شيشه­ها باشد هيات 5 نفره معتقدند است كه در هر صورت كارگر مي­بايست رعايت احتياطات لازم را مي­نمود وبا توجه به هشدارهاي ارائه شده ازناحيه مسئول سوله ومشخص بودن وضعيت شيشه­ها از زير داخل سالن100% تقصير را متوجه كارگر حادثه ديده مي­داند هيات7 نفره قائل به تقصير80% كارفرماي پيمانكاري و20درصدي كارگر حادثه ديده است عليهذا وبا عنايت به مراتب مسطوره فوق وچنين پوزش ازتصريح موضوع واستدعاي عاجزانه جهت پاسخگويي مدلل ومتقن به اين موضوع خواهشمند است بر اساس مدلول مواد526 و533 ازقانون مجازات اسلامي مصوب1392 اظهارعقيده فرماييد چنانچه اين حادثه مربوط به زمان حاكميت قانون سابق باشدآيا همچنان همين مقررات حاكم خواهد بود؟با طبق قانون سابق مي­بايست اظهارنظرشود اساسا درفرض سئوال تساوي تقصيرها حاكميت دارد يا اينكه براساس درصد ونسبت اعلامي از ناحيه كارشناس 20-80 بايد عمل كرد.\r\n\r\nنظريه مشورتی:\r\nفرض سوال با ماده 526 قانون مجازات اسلامي1392 منطبق است و چون وقوع حادثه مستند به تمام عوامل اشاره شده در استعلام است علي الاصول به طور مساوي ضامن مي باشندو در صورتي كه به نظر كارشناسان تأثير رفتار آنان (مرتكبان) متفاوت باشد هر يك به ميزان تأثير رفتارشان مسئول هستند تشخيص ميزان تأثيربا لحاظ نظريه كارشناسان به عهده قاضي رسيدگي كننده است،ضمناً قبل از تصويب قانون ياد شده نيز رويه عملي در اين مورد با استفاده از ملاك ذيل ماده 14 قانون مسئوليت مدني (مصوب 7 ارديبهشت ماه 1339) بر اساس ميزان تأثير جاري بود.","............................\r\nشماره: 304\r\nمورخ :26/1/93\r\nنظریه شماره: 82/93/7\r\nشماره پرونده:  1670 -1/186-92\r\n............................\r\nسوال:\r\nاحتراما به استحضار مي­رساند كه درپرونده كلاسه763/92 اين شعبه خواهان در اثر تصادف مدعي از بين رفتن حس بويايي خود گرديده وچون مقصر حادثه متواري گرديده از صندوق تامين خسارت بدني خواستار ديه گرديده وپزشكي قانوني به طورقاطع نظريه نداده واز بين رفتن حس بويايي را متحمل دانسته وخواهان خواستار قسامه وفق ماده463 قانون مجازات اسلامي گرديده در حالي كه بر اساس قانون مجازات اسلامي فعلي مصوب1/2/92 موارد 693 و694 موضوع قسامه مطرح نشده لذا ارشاد فرماييد در اينگونه موارد كه ابزارهاي علمي كشور نمي­تواند در اين راستا موثر ومفيد باشد ودليل ديگري به جهت غيرمادي بودن موضوع متصور نيست چه اقدام حقوقي قابل اجراست.\r\n\r\nنظريه مشورتی:\r\nچنانچه مورد مطروحه از مصاديق ماده 459 قانون مجازات اسلامي مصّوب 1392 ( به تشخيص دادگاه) باشد، يعني از موارد« لوث» بوده و به هيچ وجه امكان دسترسي به كارشناس مورد وثوق جهت انجام آزمايش و اختبار موجب علم نباشد،‌رجوع به قسامه براي اثبات ادعاي مجني­عليه امكان پذيراست، والاّ مجوز قانوني در رجوع به قسامه وجود ندارد و دادگاه مي بايد طبق ماّده 454 قانون ياد شده براساس ساير ادله اثبات دعوي كه ناظر بر اثبات ديون و ضمان مالي است، حكم قضيه را صادر نمايد . تشخيص اين كه مورد از موارد لوث مي باشد يا خير، با توجه به ماّده 314 همان قانون امري موضوعي بوده كه در صلاحيت قاضي رسيدگي كننده است.","............................\r\nشماره: 305\r\nمورخ: 26/1/93\r\nنظریه شماره: 87/93/7\r\nشماره پرونده: 2026 -1/186-92\r\n............................\r\nسوال:\r\nدر پرونده قتل عمدي كه زمان وقوع درسال81 بوده وموضوع ازموارد لوث تشخيص داده شده ودر پي آن50 نفر ازخويشان نسبي مقتول درسالهاي 92،88،83،81اجراي قسامه نموده وبا اداي سوگند مراتب علم واطلاع ويقين خود را از قتل توسط قاتل مورد نظر اعلام نمودند ولكن چند نفراز حالفين مذكور در زمان قتل8 يا10 ساله وصغير بوده­اند وپس از بلوغ اجراي قسامه نموده­اند\r\nسوال:\r\n1-آيا حالفيني كه در زمان وقوع قتل عمدي صغير بوده ودر زمان اجراي قسامه كبير شده­اند با قسم آنها ميتوان حكم به قصاص صادر واجرا نمود يا خير؟\r\n2-اجراي50 قسم بايد دريك مجلس باشد ويا درمجالس متعدد مثل پرونده حاضر(در سالهاي92،88،83،81)بلامانع مي­باشد.\r\n\r\nنظريه مشورتی:\r\n1-چون مبناي سوگند در اقامه قسامه علم است نه شهادت لذا براي اقامه قسامه شرط نيست كه قسم خورندگان در زمان وقوع قتل بالغ باشند و طبق ماده 202 قانون مجازات اسلامي 1392 اداء كننده سوگند در زمان اداي سوگند بايد عاقل،‌بالغ،قاصد، و مختار باشد هر چند اتفاق در زمان صغر وي روي داده باشد با اين حال، با تّوجه به ماده 342 قانون مذكور لازم است اداء كنندگان سوگند از كساني باشند كه احتمال اطلاع آنان بر وقوع جنايت موجه باشد بنابراين چنانچه برخي از قسم خورندگان در زمان جنايت در سنيني بوده باشند كه قادر به تميز وقايع نباشند ممكن است اطمينان لازم بر صحت اطلاع آنان وجود نداشته باشد كه تشخيص آن با مرجع قضايي رسيدگي كننده است.\r\n2- در مقررات مربوط به قسامه قيد نشده است كه تمام قسم خورندگان بايد در يك جلسه اداء سوگند نمايند و با عنايت به اينكه جمع كردن پنجاه نفر در يك جلسه هميشه ميسر نيست و اين امر نبايد موجب تفويت و تضييع حق مدعي گردد لذا اجراي قسامه در جلسات متعدد فاقد منع قانوني و بلا اشكال است.","............................\r\nشماره: 306\r\nمورخ: 26/1/93\r\nنظریه شماره: 89/93/7\r\nشماره پرونده: 1972-1/186-:92\r\n............................\r\nسوال:\r\n1-با عنايت به مفاد ماده 563 ازقانون مجازات مصوب1392 كه ظاهرا مستفاد از آن روايتي است كه ابا بصير از امام صادق (ع) نقل مي كند (ماكان في الجسد منه اثنان نفيه نصف الديه مثل العينين واليدين)\r\n آيا اعضاي داخلي بدن مثل كليه­ها وطحال وامثال آن ديه مقدر دارند يا بايد ارش داده شود واگر ديه مقدر دارد چرا در فقه وقانون ذكر نشده است واگر ديه مقدر ندارد كه ظاهرا هم ندارد ماده قانوني مذكور را چگونه توجيه ومعني كنيم؟\r\n2-با توجه به ماده 593 از ق جديدالتصويب بفرمائيد اولا فساد بيني مذكور در ماده قانوني چيست وبعد كه مي­گويد اگربا عيب و نقص بهبود پيدا كند موجب ارش است منظوراين است كه علاوه بر ديه اصلاح ارش هم پرداخت شود يا فقط ارش داده شود وچنانچه ارش تعيين شده توسط كارشناس كمتر از ديه اصلاح وبهبودي سالم باشد كه معمولا پزشك قانوني ارش را كمتر از ديه تعيين مي­كنند تعيين ارش كمتر وجاهت شرعي وقانوني دارد يا خير وبه عبارت ديگرآيا در اين ماده قانوني ابهام وجود ندارد.\r\n\r\nنظريه مشورتی:\r\n1- طبق ماده 448 قانون مجازات اسلامی 1392 جنایات شامل: جنایت بر نفس، جنایت بر عضو و جنایت بر منفعت است. ماده 563 قانون مذکور نیز عضو را شامل اعضای ظاهری یا داخلی بدن دانسته است، بنابراین عضو اعم از عضو ظاهری می باشد؛ مثل دست یا پا یا داخلی مثل کلیه و طحال. به عبارت دیگر عضو مجموعه ای از بافت هاست که کار واحد معینی را انجام می دهد و طحال نیز با این تعریف عضو محسوب می شود و از بین بردن آن موجب دیه کامل است.\r\n2- منظور از فساد بینی، از بین رفتن ظاهربینی (بافت زنده بینی) و عملکرد آن است و تشخیص فساد بینی از امور فنی و تخصصی است که با نظر پزشک ذی صلاح احراز می شود.\r\n- طبق ماده 593 قانون مجازات اسلامی در خصوص شکستن استخوان بینی، چهار حالت پیش بینی شده است:\r\nالف- اگر شکستن استخوان بینی موجب فساد و از بین رفتن آن باشد، یک دیه کامل باید پرداخت شود.\r\nب- اگر شکستن استخوان بینی که موجب فساد بینی شده اما بدون عیب و نقص اصلاح شود، یک دهم دیه کامل باید پرداخت گردد.\r\nج- شکستن استخوان بینی که موجب فساد بینی شده و با عیب و نقص بهبود پیدا کند، فقط به آن ارش تعلق می گیرد.\r\nد- کج شدن بینی و شکستن استخوان بینی که منجر به فساد آن نشود نیز موجب تعلق ارش است.","............................\r\nشماره: 307\r\nمورخ:26/1/93\r\nنظریه شماره: 96/93/7\r\nشماره پرونده: 2056-1/186-92\r\n............................\r\nسوال:\r\nاحتراما درپرونده­هاي مربوط به حمل اسلحه با خودرو مطروحه در اين شعبه ارسالي از دادسراي عمومي وانقلاب شهرستان لردگان دادستان محترم وفق ماده215 قانون مجازات اسلامي مصوب1392 ضبط خودروهاي حامل اسلحه را در كيفرخواست تقاضا مي­كند از طرفي در قانون مجازات قاچاق اسلحه ومهمات ودارندگان سلاح ومهمات غير مجاز مصوب 1390 درمورد ضبط خودروها اشاره­اي نشده است استدعا دارد اين مرجع را ارشاد فرمائيد كه آيا وفق ماده 215 قانون مرقوم امكان ضبط خودروها وجود دارد يا خير.\r\n\r\nنظريه مشورتی:\r\nنظر به اينكه ماده 215 قانون مجازات اسلامي مصوب 1/2/1392 تنها برلزوم تعيين تكليف راجع به ضبط اموال توسط دادگاه تأكيد دارد و اختياري عام به دادگاه براي ضبط اشياء ‌و اموال اعطاء نمي كند، بنابراين با توجه به اينكه ضبط وسيله نقليه حامل كالاي قاچاق (اسلحه و مهمات) به عنوان مجازات در قوانين فعلي مورد پيش بيني قرار نگرفته و وسيله نقليه مزبور ازجمله اشياء ممنوعه نمي­باشد، لذا موجب قانوني جهت ضبط آن وجود ندارد.","............................\r\nشماره: 308\r\nمورخ: 6/2/93\r\nنظریه شماره: 187/93/7\r\n شماره پرونده: ه1753-1/186-92\r\n ............................\r\nسوال:\r\nدرمورد ماده479 قانون مجازات اسلامي كه به دليل مشخص نبودن مرتكب هر رفتار ديه تقسيم مي­شود آيا تعيين مجازات تعزيري وجاهت دارد يا خير.\r\n\r\nنظريه مشورتی:\r\nچون مرتكب يا مرتكبين رفتار يا رفتارهاي مذكوردر ماده 479 قانون مجازات اسلامي مصّوب سال1392 مشخص نمي باشند،بنابراين تعيين مجازات تعزيري ،علاوه برديه مقّرردر قانون ،براي مرتكب يا مرتكبين رفتارهاي ياد شده فاقد وجاهت قانوني است.","............................\r\nشماره: 309\r\nمورخ: 1/2/93\r\nنظریه شماره: 151/93/7\r\nشماره پرونده: 2012 -1/186-92\r\n............................\r\nسوال:\r\nاحتراما پرونده­اي از طرف محكوم­عليه راجع به اجراي حد شرب خمر درخواست اعمال مقررات ماده94 قانون مجازات اسلامي سابق (ضغث) و پرونده جهت اظهارنظر به دادگاه ارسال شده وماده94 در باب حد زنا تدوين شده خواهشمند است دستور فرمائيد نظر ارشادي آن مرجع محترم را در خصوص اينكه مقررات مورد اشاره به حد شرب تسري پيدا مي­كند يا خير اعلام دارند.\r\n\r\nنظريه مشورتی:\r\nهر چند ضغث در ماده 94 قانون مجازات اسلامي 1370 در مبحث« زنا»‌آمده بود و در بند ج ماده 288 قانون آئين دادرسي دادگاههاي عمومي و انقلاب در امور كيفري هم در خصوص شلاق تعزيري آمده ولي قاعده مذكور اختصاص به موارد فوق الذكر ندارد و توجهاً به اصل يكصد و شصت و هفتم قانون اساسي و ماده 214 قانون آئين دادرسي دادگاههاي عمومي و انقلاب در امور كيفري بايد بر اساس منابع يا فتاوي معتبر فقهي عمل كرد و حسب فتاوي متعدد اين قاعده در ساير موارد شلاق حدي با حصول شرايط لازم قابل اجراء است.","............................\r\nشماره: 310\r\nمورخ: 6/2/93\r\nنظریه شماره: 190/93/7\r\n شماره پرونده: 1535-1/186-92\r\n............................\r\nسوال:\r\n1-موضوع ماده569 قانون مجازات اسلامي اخيرالتصويب شكستن استخوان عضو است ولي موضوع ماده 568 قانون مذكور شكستگي عضو است آيا شكستگي عضو بدون شكستن استخوان مصداق دارد در هر حال تاسيس ماده 568 قانون ياد شده به چه منظور است ومصداقهاي آن كدامند؟\r\n2-با عنايت به تبصره 1 ماده 23 قانون مجازات اخيرالتصويب آيا در مورد بندهايي مثل بند خ و ژ ماده 23 دادگاه فقط مي­تواند الزام به دوسال تحصيل يا دوسال اخراج نمايد\r\nثانيا :آيا با وجود تبصره3 ماده مذكور تا وصول آئين­نامه امكان صدور مجازات تكميلي وتبعي وجود ندارد.\r\n\r\nنظريه مشورتی:\r\n1- موّاد 568 و 569 (بند 1) قانون مجازات اسلامي با يكديگر تعارضي ندارند و جهات تفاوت بين اين ماده عبارتند از:1- در ماده 568 بحث از اعضائي است كه ديه مقدّر يا غير مقدّر دارند؛ در حاليكه ماده 569 صرفاً ناظر به اعضاي داراي ديه مقدّر است2- ماده 568 شامل فروض شكستگي منتهي به درمان با عيب يا بي عيب( هردو) مي گردد؛ ولي ماده 569 صرفاً از درمان بدون عيب صحبت كرده و به صراحت مطلبي پيرامون درمان با وجود و بقاي عيب مطرح نكرده است. به هر صورت، صرف نظر از اينكه شكستگي عضو مي تواند جداي از شكستگي استخوان مصداق داشته باشد ( مانند شكستگي گوش يا شكستگي غضروف بيني) ، در ماده 568 قانونگذار اراده خود را در تعيين ارش براي عيب و نقص ناشي از شكستگي عضو يعني اصلاح ناقص علاوه بر ديه مقدّر شكستگي استخوان، اگر وجود داشته باشد اعلام داشته است. بنابراين ديه شكستگي استخوان ( موضوع قسمت اوّل بند الف ماده 569) امري جداي از ارش عيب و نقص شكستگي عضو موضوع قسمت وسطي ماده 568 است كه ناظر بر كارآئي و منافع عضو است و لذا نبايد از صدر بند الف ماده 569، اين مفهوم مخالف را استنباط نمود كه اگر شكستگي عضوي با عيب اصلاح يا درمان شود، تنها ديه آن يك پنجم ديه آن عضو است و مبلغ ديگري نبايد تعيين شود.\r\n \r\nبنابراين از نظريه شماره 1289/92/7 مورخ 1/7/92( بند 3) تا حّدي كه مغاير اين نظريه است، عدول مي شود.\r\n2- اولاً- منظور از جمله « مدت مجازات تكميلي بيش از دو سال نيست» در تبصره يك ماده 23 قانون مجازات اسلامي مصوب 1392 در مواردي است كه تعيين مدت موضوعيت داشته باشد و لذا در مواردي مانند اخراج بيگانگان از كشور ( موضوع بند ح ماده 23 قانون فوق الذكر) تعيين مدت فاقد موضوعيت مي باشد.\r\nثانياً -آئين نامه اجرائي كيفيت اجراي مجازاتهاي تكميلي موضوع تبصره 3 ماده 23 ياد شده ناظر به كيفيت اجراي مجازاتهاي مزبور است و عدم تصويب آئين نامه مانع صدورحكم در مورد مجازاتهاي تكميلي نمي باشد.","............................\r\nشماره: 311\r\nمورخ: 10/2/93\r\nنظریه شماره: 265/93/7\r\nشماره پرونده: 1730-1/186-92\r\n............................\r\nسوال:\r\n1-آيا تبصره­هاي 1و2 ماده290 ومقررات فصل دوم درخصوص تداخل ديات از بخش اول كتاب قصاص مواد300-296 قانون مجازات اسلامي مصوب1392عطف به ماسبق مي­گردد ياخير؟چنانچه پاسخ مثبت است آيا نسبت به احكامي كه اجرا شده­اند نيز تسري دارند يا خير؟\r\n2-چنانچه ولي قهري مرتكب قتل عمدي يا غيرعمدي يا جرائم مادون نفس نسبت به مولي عليه صغير خود گردد و ورثه ديگري براي منجي عليه نباشد آيا در اين فرض نيز مقام رهبري طبق ماده356 قانون مجازات اسلامي مصوب1392ولي­صغير محسوب مي­شود يا خير؟\r\n3-چنانچه زوج مرتكب قتل عمدي يا غيرعمدي زوجه گردد و ورثه زوجه منحصرا فرزند صغير او باشد وجد پدري به عنوان ولي قهري نسبت به زوج فرزند خود رضايت دهد آيا دادسرا مكلف است در اين فرض مراتب عزل ولي قهري را به لحاظ عدم رعايت غبطه طبق ماده1184 قانون مدني اعلام ودر انتظار نصب قيم ازسوي دادگاه باشد ياخير؟\r\n4-آيا ديه جنايت بر ميت از سوي اولياءدم قابل گذشت است يا خير؟\r\nچنانچه طبق نظريه كارشناسي معلوم گردد شاكي دچار جنون وحالت خطرناك بوده آيا مقررات ماده150 قانون مجازات اسلامي مصوب1392مي­بايست درمورد او اعمال گردد يا خير.\r\n\r\nنظريه مشورتی:\r\n1- آنچه در ماده 10 قانون مجازات اسلامي 1392 راجع به عطف به ماسبق نشدن قوانين جزايي آمده، ناظر به مقررات و نظامات دولتي« تعزيرات به استثناي تعزيرات منصوص شرعي و اقدام تأميني و تربيتي» است و شامل مقررات مربوط به قصاص و ديات نمي شود و فرض بر اين است كه مقنن به موجب قانون مجازات اسلامي 1392، مقررات شرعي مربوط به ديات يا قصاص را بالحاظ جزئيات امر و نكاتي كه در قانون سابق، مسكوت بوده تصويب نموده؛ بنابراين مواد استنادي در استعلام عطف به ماسبق هم مي شود، خصوصاً آنكه بعضاً ارفاق آميزند. اين مقررات نسبت به احكامي كه اجراء شده اند، قابل تسري نيست.\r\n2- با تّوجه به ماده 358 قانون مجازات اسلامي 1392 و مستنبط از ماده 356 همين قانون، ولايت ولي قهري تنها در صورت ارتكاب جنايت عمدي نسبت به مولي عليه، در خصوص مورد جنايت ساقط است و در اين خصوص ولي او مقام رهبري است و رئيس قوه قضائيه با استيذان از مقام رهبري و در صورت موافقت ايشان اختيار آن را به دادستان هاي مربوطه تفويض مي نمايد. ولي در جنايت غير عمدي ارتكابي از ناحيه ولي كه مجنيٌ­عليه يا ولي دم، صغير يا مجنون باشد مستنبط از مفهوم مخالف ماده 358 قانون ياد شده اين است كه ولايت ولي قهري به قوت خود باقي است. امّا در خصوص جنبه عمومي قضيه( تعزير)، تعقيب ولي قهري وفق\r\nقسمت اخير ماده 72 قانون آئين دادرسي دادگاههاي عمومي و انقلاب در امور كيفري از سوي دادستان يا قيم موقت صورت مي پذيرد، ولي تعيين تكليف نسبت به ديه وصولي با رعايت غبطه صغير با ولي قهري صغير خواهد بود.\r\n3- در فرض سؤال چنانچه ولي، مرتكب جنايت عمدي شود و مجنيٌ عليه يا ولّي­دم ، صغير يا مجنون باشد، طبق ماده 358 قانون مجازات اسلامي در اين مورد ولايت ندارد و چنانچه مرتكب جنايت غير عمدي شود همانطور كه در بند 2 نيز اعلام شده است، ولايت وي به قوت خود باقي است و رعايت غبطه مولي عليه در\" ماده 1184 قانون مدني\" مفهومي است كه بايد با رعايت همه اوضاع و احوال صغير در نظر گرفته شود، لذا تعيين تكليف نسبت به ديه وصولي با رعايت غبطه صغير با ولي قهري صغير خواهد بود( امّا در خصوص جنبه عمومي قضيه (تعزير)، تعقيب ولي قهري وفق قسمت اخير ماده 72 قانون آئين دادرسي دادگاههاي عمومي و انقلاب در امور كيفري توسط دادستان يا قيم موقت صورت مي پذيرد.)\r\n4- با تّوجه به تبصره 722 قانون مجازات اسلامي 1392« ديه جنايت بر ميت به ارث نمي رسد بلكه متعلق به خود ميت است...» بنابراين قابل گذشت از سوي اولياء ميت نيست.\r\n5- مقررات ماده 150 قانون مجازات اسلامي 1392 صرفاً در خصوص افرادي كه در حين ارتكاب جرم مجنون بوده يا پس از ارتكاب جرم مبتلاء به جنون مي شوند ، قابل اعمال است و در خصوص افراد ديگر از جمله شاكي در صورت ابتلاء‌به جنون طبق مواد 1218 و 1228 قانون مدني دادگاه نسبت به صدور حكم حجر و نصب قيم اقدام مي نمايد و مجنون به صراحت ماده 82 قانون امور حسبي توسط قيم بايستي در خانه يا تيمارستان تحت معالجه قرار داده شود.","............................\r\nشماره: 312\r\nمورخ: 1/2/93\r\nنظریه شماره: 143/93/7\r\nشماره پرونده: 28 -1/186-93\r\n............................\r\nسوال:\r\nفردي در عربستان مرتكب شرب خمر وپس از دستگيري به مجازات حد شرعي محكوم و راي صادره درخصوص ايشان اجرا وپس از آن به ايران اعاده مي­گردد آيا محاكم ومجازات وي در ايران مجوز شرعي وقانوني دارد يا خير.\r\n \r\nنظريه مشورتی:\r\nمقنن در ماده 3 و بعد قانون مجازات اسلامي 1392 اصل صلاحيت سرزميني را پذيرفته و به موجب بند 7 ماده 14 ميثاق حقوق مدني و سياسي كه كشور ايران نيز آن را پذيرفته است، اگر كسي قبلاً در كشور ديگري محاكمه و مجازات شده باشد، اجراي مجدد مجازات درباره وي ممنوع است.","............................\r\nشماره: 313\r\nمورخ: 1/2/93\r\nنظریه شماره: 152/93/7\r\nشماره پرونده: 1928-1/186-92\r\n ............................\r\nسوال:\r\n1- نماینده قانونی شخص حقوقی که در ماده 143 قانون مجازات اسلامی 1392 آمده است کسی است که به موجب قانون یا اساسنامه، مدیریت و اداره امور شخص حقوقی را به عهده دارد، مثلاً در خصوص اشخاص حقوقی دولتی (ادارات) رئیس اداره یا کسی که مسئولیت امور آن شخص را به عهده دارد نماینده قانونی محسوب می شود و در مورد اشخاص حقوقی حقوق خصوصی، مدیرعامل که عهده دار امور اجرایی است نماینده قانونی محسوب می شود مگر آنکه در اساسنامه به نحو دیگری آمده باشد، مثلاً در شرکت های سهامی با توجه به مواد 124- 125 و 127 لایحه قانونی اصلاح قسمتی از قانون تجارت مصوب 1347 هیأت مدیره دارای کلیه اختیارات لازم برای اداره امور شرکت می باشد و اقلاً یک نفر شخص حقیقی را به مدیریت عامل شرکت انتخاب می نمایند و مدیرعامل شرکت نماینده قانونی شرکت محسوب می شود.\r\n2- ماده 747 (الحاقی 5/3/1388) قانون مجازات اسلامی ناظر به جرائم قانون جرایم رایانه ای است و با تصویب ماده 143 قانون مجازات اسلامی 1392 نسخ نشده است.\r\n3- طبق ماده 143 قانون مجازات اسلامی 1392 در مسئولیت کیفری، اصل بر مسئولیت شخص حقیقی است و شخص حقوقی در صورتی دارای مسئولیت کیفری است که نماینده قانونی شخص حقوقی به نام یا در راستای منافع آن مرتکب جرم شود و در هر صورت مسئولیت اشخاص حقوقی مانع مسئولیت اشخاص  حقیقی مرتکب جرم نیست و در فرض سؤال شخص حقیقی و شخص حقوقی هر دو مسؤول اند النهایه  مجازات شخص حقوقی بر اساس ماده 20 قانون مجازات اسلامی تعیین می شود.\r\n4- با توجه به ماده 452 قانون مجازات اسلامی 1392 دیه حسب مورد حق شخصی منجیعلیه یا ولی دم است و احکام و آثار مسئولیت مدنی یا ضمان را دارد، بنابراین حکم به پرداخت دیه باید مطابق مقررات \"کتاب چهارم دیات\" قانون مجازات اسلامی 1392، صادر شود که حسب مورد می تواند شامل شخص حقوقی یا حقیقی یا هر دو باشد.","............................\r\nشماره: 314\r\nمورخ: 2/2/93\r\nنظریه شماره: 168/93/7\r\nشماره پرونده: 1912-1/186-92\r\n............................\r\nسوال:\r\nاحتراما درپرونده­هاي مربوط به قتل ولي طفل مرتكب قتل عمدي مادر طفل شده كه حسب ماده­ي358 قانون مجازات اسلامي كه مقرر داشته اگر مجني عليه يا ولي دم صغير يا مجنون باشد و ولي امر مرتكب جنايت عمدي شود يا شريك درآن باشد در اين مورد ولايت ندارد واز طرفي در اين خصوص ماده­ي356 قانون مذكور اعلام داشته ولي وي مقام معظم رهبري بوده كه رئيس قوه قضائيه با استيذان ازمقام رهبري اختيار آن را به دادستانهاي مربوطه تفويض مي­كند علي­ايحال\r\n اولا:نحوه اعطاء تفويض اختياربه دادستانهاي مربوطه چگونه است؟آيابايد بصورت موردي درخصوص پرونده جهت مطالبه قصاص يا ديه ازسوي دادستانهاي مربوطه اجازه اعمال ولايت اخذ كرد ؟\r\n ثانيا:آيا دراين مورد دادستانهاي مربوطه بايد ديه اخذ كنند يا قصاص واگر اولياءدم كبير تقاضاي قصاص كنند و دادستانهاي تقاضاي ديه كنند تكليف چه بوده؟وكيفرخواست چگونه براساس تقاضاي اولياءدم وتقاضاي دادستان مبني بر مطالبه ديه اصدار يابد.\r\n\r\nنظريه مشورتی:\r\n1- اختیار موضوع ماده 356 قانون مجازات اسلامی 1392 پس از استیذان از مقام رهبری و در صورت موافقت ایشان، قابل تفویض به دادستان های مربوطه می باشد و این تفویض اختیار اصولاً به صورت کلی است؛ کما اینکه در اجرای ماده 266 قانون مجازات اسلامی 1370 طی بخشنامه به شماره 6414/82/1 مورخ 25/4/82 به همین نحو عمل شده است.\r\n2و3- مستنبط از مواد قانون مجازات اسلامی 1392 و از جمله مواد 354، 360 و 428 این قانون، بنابر مصلحت صغیر یا مجنون، دادستان (به شرط تفویض اختیار) حق مطالبه دیه یا اجرای قصاص را دارد. و اگر اولیاء دم کبیر تقاضای قصاص کنند، ولی دادستان تقاضای دیه نماید، مطابق ماده 354 قانون فوق الذکر عمل می شود.","............................\r\nشماره: 315\r\nمورخ: 18/1/93\r\nنظریه شماره: 37/93/7\r\nشماره پرونده: 1514-1/186-92\r\n............................\r\nسوال:\r\n1- مجازات ابطال گذرنامه وممنوع­الخروجي موضوع ماده 17 قانون فوق درمورد متهماني كه مبادرت به حمل ونگهداري يا قاچاق هر مقدار مواد مخدر در سفرهاي خارجي مي­نمايند از چه نوع مجازاتي مي­باشند؟مجازات اصلي بوده يا تكميلي؟و چنانچه تكميلي است تكميلي اختياري است يا الزامي؟\r\n2-با توجه به پاسخ سوال قبل آيا امكان تعليق وتخفيف وتبديل آنها وجود دارد يا خير؟\r\n3-مجازات ضبط خودروي حامل موادمخدر به نفع دولت موضوع ماده10 قانون مرقوم از چه نوع مجازاتي است؟مجازات اصلي يا تكميلي؟تكميلي اختياري يا الزامي؟يا اينكه ماهيت ديگري دارد.\r\n\r\nنظريه مشورتی:\r\n1و2- مجازاتي كه براي ارتكاب جرايم در قانون پيش بيني شده و دادگاه مكلف به ذكر آن در حكم است، مجازات اصلي محسوب مي شود. ابطال گذرنامه و ممنوع الخروج نمودن محكومان موضوع ماده 17 قانون اصلاح قانون مبارزه با مواد مخدر( اصلاحي1389 )در زمره مجازات اصلي نيست و مجازات تكميلي الزامي است كه رعايت آن الزام قانوني است و قابل تبديل،تخفيف و تعليق نيست. ضمناً متذكر مي گردد مّدت ابطال گذرنامه و ممنوع الخروج شدن بايد توسط دادگاه معين گردد.\r\n2- ضبط خودروموضوع مادّه 30 قانون اصلاح قانون مبارزه با مواد مخدر(اصلاحي 1389) از جمله مجازاتهاي تكميلي موضوع ماده23 قانون مجازات اسلامي مصوب1392 است. النهايه اعمال مجازاتهاي تكميلي موضوع ماده مذكوردر اختيار دادگاه است، امّا ضبط وسايل نقليه حامل مواد مخدر از جمله مجازاتهاي تكميلي الزامي است.","............................\r\nشماره: 316\r\nمورخ: 23/1/93\r\nنظریه شماره: 60/93/7\r\nشماره پرونده: 2009-1/186-92\r\n ............................\r\nسوال:\r\nاحتراما پرونده­اي با موضوع مشاركت در قتل عمدي در اين دادگاه در حال رسيدگي است و چون موضوع از موارد لوث تشخيص داده شده است50 نفر از بستگان ذكور نسبي كه حائز شرايط اجراي مراسم قسامه بوده­اند درمحضر دادگاه مراسم قسامه اجرا نموده­اند وپس از آن دو نفر حالفين از قسامه خود عدول نموده­اند واولياءدم مقتول عليرغم اطلاع ازموضوع با اين استدلال كه عدول حالفين ازقسامه نبايستي مسموع مي­شد ازمعرفي دونفر از بستگان خويش امتناع نموده­اند وتقاضاي صدور حكم قصاص متهمان را شده­اند حال سئوالي كه مطرح است اين است كه :\r\n1-چون احد ازمتهمان با صدور قرار بازداشت موقت در بازداشت به سر مي­برد تكليف متهم چيست؟\r\nآيا قراربازداشت نامبرده ابقا گردد ويا اينكه به قرار تامين ديگري تبديل گردد.\r\n2-باتوجه به اينكه درخصوص عدول حالفين ازقسامه نظريات متفاوت ازناحيه فقهاي محترم وجود دارد وعده­اي عدول را قابل استماع وعده­اي مسموع ندانسته­اند و اولياي دم نيز تقاضاي صدورحكم قصاص را خواستارند تكليف دادگاه چيست؟\r\nخواهشمند است با ارائه راه حل مناسب دادگاه را درجهت تصميم­گيري مناسب ياري نمايد./ع\r\nنظريه مشورتي اداره كل حقوقي قوه قضائيه\r\n(1-2): با توجه به مواد 344 و 346 قانون مجازات اسلامي مصوب 1392 عدول برخي از اداء‌كنندگان سوگند قبل از صدور حكم در قسامه موجب بي اعتباري سوگند آنان است. در اين صورت چون نصاب مقرر حاصل نيست، مادام كه افراد ديگري به جاي آنان مطابق قانون معرفي نشود و شاكي نيز از متهم درخواست اقامه قسامه نكند، صدور حكم جايز نيست و طبق ماده 318 قانون مذكور و تبصره آن در جنايات عمدي با تأمين مناسب متهم آزاد مي شود.","............................\r\nشماره: 317\r\nمورخ: 23/1/93\r\nنظریه شماره: 61/93/7\r\nشماره پرونده: 1915 - 1/186-92\r\n............................\r\nسوال:\r\n1- منظور از تعزيرات منصوص شرعي چيست؟ مصاديق آن را نيز بيان فرمائيد؟\r\n2-آيا حكم پرداخت ديه از بيت­المال مسلمين شامل غير مسلمانان نيز مي­گردد؟\r\n3- آيا ديوانه وصغير نيز درصورت اقرار به جنايت مشمول ماده463 قانون مجازات اسلامي شده و شخصا بايد عهده­دار ديه شوند يا اين حكم صرفا درمورد جنايات خطاي محض توسط عاقل كبيرمي گردد؟ اصولا اقرار ديوانه را به لحاظ فقد عقل و صغير را به لحاظ فقد بلوغ نمي­توان نافد دانست.\r\n4- درمورد ماده 429 قانون مجازات اسلامي:\r\nالف- ملاك ومعيار دادگاه براي\r\n1- صدور قرار تامين مناسب براي جاني.\r\n2-اعطاء مهلت مناسب به صاحبان حق قصاص چيست وآيا دراين مورد درنصوص فقهي مطلبي وجود دارد؟\r\nب- چنانچه پس ازمحكوميت جاني به تحمل مجازات عمومي دراثناء تحمل حبس يا پس ازتحمل حبس وآزادي او صاحبان حق قصاص با مراجعه به دادگاه وپرداخت فاضل ديه تقاضاي اجراي قصاص را نمايند حكم مسئله چيست؟منظورمنع مجازات مضاعف ازيك سوي وحق قصاص از سوي ديگر است.\r\nج-آيا اقدامات دادسرا درخصوص اخذ توضيح ازصاحبان حق قصاص مبني برتعيين تكليف محكوم به قصاص با پرداخت فاضل ديه مصالحه يا گذشت كفايت مي­كند يا اينكه دادگاه بايد راسا اقدام به اين امر نمايد؟درصورت اخير آيا نياز به تشكيل جلسه رسمي با حضور تمامي مستشاران است يا رئيس دادگاه به تنهايي مي­تواند در وقت فوق­العاده عهده­دار اين مسئله بدون حضور متهم وساير قضات شده وسپس دريك جلسه رسمي و پس از تفهيم اتهام واخذ آخرين دفاع از جاني مبادرت به صدور راي نمايد.\r\n\r\nنظريه مشورتی:\r\n1- با توجّه به ماده 18 قانون مجازات اسلامي 1392 ارتكاب محرماتي كه شرعاً قابل تعزير است، تعزير شرعي محسوب مي شود و تعزيرات منصوص شرعي به تعزيراتي گفته مي شود كه در شرع مقدس اسلام براي يك عمل حرام نوع و مقدار كيفر مشخص شده باشد، بنابراين مواردي كه به موجب روايات يا هردليل شرعي ديگر به طور كلي و مطلق براي عملي تعزير مقرر گرديده است و نوع و مقدار آن معين نشده است، تعزير منصوص شرعي محسوب نمي شود، مانند تعزير مقرر د ر مواد 222 و 223 قانون ياد شده براي تعيين مصاديق تعزيرات منصوص شرعي بايد به مجازاتهاي تعزيري مقرر در قانون بالحاظ سابقه فقهي آنها تّوجه كرد.\r\n2- نظر به اينكه ماده 487 قانون مجازات اسلامي ناظر به شخصي است كه به قتل رسيده و قاتل شناخته نشود يا در اثر ازدحام كشته شود لذا با تّوجه به اطلاق واژه شخص و اينكه هدف مقنن تحت حمايت قراردادن كليه سكنه ايران اعم از مسلمان و غيرمسلمان مي باشد و ماده 554 قانون ياد شده نيز مؤيد اين امر است و نظر قانونگذار در اين خصوص منبعث از فرمان حكومتي مقام رهبري است و تفاوتي بين مسلمان و غيرمسلمان قائل نگرديده لذا پرداخت ديه غيرمسلمان ( اقليت هاي ديني شناخته شده در قانون اساسي جمهوري اسلامي ايران) از بيت المال بلامانع است.\r\n3- طبق ماده 168 قانون مجازات اسلامي 1392، اقرار در صورتي نافذ است كه اقرار كننده در حين اقرار عاقل، بالغ، قاصد و مختار باشد بنابراين اقرار فرد ديوانه يا صغير نافذ نيست و حكم مقرر در ماده 463 قانون ياد شده ناظر به ديوانه و صغير نيست.\r\n4- الف- تناسب قرار تأمين وثيقه و اعطاء مهلت مناسب به صاحب حق قصاص طبق ماده 429 قانون مجازات اسلامي به عهده دادگاه صادر كننده حكم است كه با توّجه به مدت بازداشت، اوضاع و احوال حاكم بر قضيه از جمله توانايي و عدم توانايي اولياءدم در سپردن فاضل ديه و غيرآن اتخاذ مي شود، در اين خصوص با مراجعه به متون فقهي حكم خاصي ملاحظه نشد.\r\nب- با تّوجه به اينكه در فرض سؤال اساس محكوميت قصاص بوده دليلي بر سقوط اين حق براي اولياء دم نيست،‌آنچه در ماده 429 قانون ياد شده پيش بيني شده از جهت رعايت احوال محكومٌ­عليه بوده تا مدت زمان طولاني و نامعلوم در زندان نماند و اخذ وثيقه هم به منظور امكان دسترسي او به جهت اجراي حكم قصاص در صورت لزوم مي باشد، بنابراين با فراهم شدن موجبات اجراي حكم قصاص ( پرداخت فاضل ديه توسط صاحب حق قصاص) اين حكم قابل اجراء خواهد بود.\r\nج- وظيفه دادگاه تشكيل جلسه با حضور كليه اعضاء و طرح سؤالات لازم و اخذ مدافعات متهم و صدور حكم مطابق قانون است، پس از صدور حكم، اجراي آن به عهده دادسرا است بنابراين اخذ توضيحات لازم از اولياء دم در خصوص پرداخت فاضل ديه يا گذشت ، مصالحه يا اجراي قصاص و نيز اعطاء مهلت مناسب به صاحب حق قصاص و تعيين تعزير و اخذ وثيقه به شرح\r\nمقرر در ماده 429 قانون مجازات اسلامي 1392 با حضور كليه اعضاء به عهده دادگاه صادركننده حكم است كه با حضور كليه اعضاء تصميم مقتضي را اتخاذ مي نمايد.","............................\r\nشماره: 318\r\nمورخ: 23/1/93\r\nنظریه شماره: 62/93/7\r\nشماره پرونده: 15 -1/186-92\r\n............................\r\nسوال:\r\nدر رابطه با ابهام ماده58 قانون مجازات اسلامي مصوب 1392 احتراما با عنايت به اينكه قسمتي از ماده58 قانون مجازات اسلامي اشعار مي دارد دادگاه صادركننده حكم ميتواند در مورد محكومان به بيش از ده سال پس از تحمل نصف و در ساير موارد پس از تحمل يك سوم مدت مجازات با شرايطي حكم به آزادي مشروط را صادر نمايد لذا نظر به اينكه در اين رابطه قانونگذار منظور از تحمل مجازات را به طور صريح مشخص ننموده كه آيا ملاك تحمل مجازات در دادنامه است يا تحمل مجازات تقليل يافته در اثر عفو مقام معظم رهبري را نيز در برمي گيرد؟ از اين رو با توجه به اينكه در خواستهاي متعددي راجع به محكوميني كه بر اثر عفو معظم رهبري مجازات ايشان تقليل يافته به اين مرجع واصل ميگردد خواهشمند است جهت رفع ابهام در قالب نظريه مشورتي اين اداره را رهنمون فرماييد.\r\n\r\nنظريه مشورتی:\r\nبا توجه به اينكه در قانون جديد مجازات اسلامي مصوب 1392 قانونگذار با پيش بيني تأسيسات جديدي مانند تعويق صدور حكم و صدور حكم معافيت از كيفر و مجازاتهاي جايگزين در پي اصلاح بزهكاران بدون تحمل كيفر و يا تحمل مجازات سبك تر است و با توجه به اينكه واژه «مجازات» مذكور در ماده 58 قانون ياد شده در عبارت« پس از تحمل نصف و در ساير موارد پس از تحمل يك سوم مجازات» مطلق است و مجازاتي را كه مرتكب بايد تحمل كند در بر مي گيرد و هيچ تصريحي به اينكه فرد بايد نصف يا يك سوم مجازات مقرر در حكم را تحمل نمايد، وجود ندارد و النهايه در مقام شك بايد نصوص جزايي را به نفع متهم تفسير كرد و تفسير مخالف، اين نتيجه را درپي دارد كه در بسياري موارد كساني كه مشمول عفو شده اند، از استفاده از آزادي مشروط محروم شوند؛ در حالي كه بر اين محروميت نص صريح مورد نياز است كه مفقود مي باشد. بنابراين ملاك برخورداري از آزادي مشروط مجازات تقليل يافته پس از عفو است.","............................\r\nشماره: 319\r\nمورخ: 24/1/93\r\nنظریه شماره: 67/93/7\r\nشماره پرونده: 2060 -1/186-92\r\n............................\r\nسوال:\r\nنظر به مقررات ماده 702 و 703 قانون مجازات اسلامي تعزيرات مصوب 75 مبني بر تعيين جزاي نقدي به ميزان پنج و ده برابر ارزش عرفي تجاري كالاي مكشوفه مشروبات الكلي و نظر به مقررات ماده 94 قانون مجازات اسلامي مصوب 92 مبني بر اينكه دادگاه ميتواند در مورد تمامي جرائم تعزيري ارتكابي توسط نوجوانان صدور حكم را به تعويق اندازد يا اجراي مجازات را معلق نمايد دستور فرموده با طرح موضوع در كميسيون مربوطه آيا جزاي نقدي مذكور نيز قابليت شمول مقررات ماده94 قانون مرقومه را دارد يا خير؟ و دادگاه ميتواند در مورد جزاي نقدي معنونه نيز مبادرت به تعويق صدور حكم يا تعليق اجراي مجازات نمايد مستدعي است مراتب جهت بهره برداري قضايي به اين دادگاه اعلام گردد.\r\n\r\nنظريه مشورتی:\r\nتعويق صدور حكم يا تعليق اجراي مجازات جرائم تعزيري ارتكابي توسط نوجوانان با توّجه به اطلاق ماده 94 قانون مجازات اسلامي 1392 شامل جزاي نقدي نسبي از جمله جزاي نقدي مقرر در مواد 702 و 703 قانون مجازات اسلامي ( اصلاحي 1387) نيز مي شود ومنوعيت هاي مقرر در ماده 71 قانون مبارزه با قاچاق كالا و ارز مصوب 3/10/1392 با توجّه به ماده 94 قانون مجازات اسلامي( 1392) در خصوص مصاديق منطبق با ماده صدرالذكر، شامل متهمان نوجوان نمي گردد.","............................\r\nشماره: 320\r\nمورخ: 25/1/93\r\nنظریه شماره: 80/93/7\r\nشماره پرونده: 1919 -1/186-92\r\n............................\r\nسوال:\r\nاحتراما با توجه به اينكه ماده 134 قانون مجازات اسلامي مصوب 1392 در تعدد جرم فقط مجازات اشد قابل اجراست چنانچه دو سال قبل از لازم­الاجرا شدن قانون مذكور محكومي به علت سرقت وجعل وكلاهبرداري وحمل سلاح غير مجاز در زندان تحمل حبس نمايد آيا با توجه به قانون جديد بايد فقط مجازات اشد را در مورد او اجرا نمود؟ ضمنا براي هيچكدام از جرائم فوق حداكثر تعيين نشده است.\r\n\r\nنظريه مشورتی:\r\nطبق ماده 47 قانون مجازات اسلامي مصوب 1370 در تعدد جرايم مختلف، قاعده جمع مجازاتها حاكميت داشته و با توجه به ماده 134 قانون مجازات اسلامي مصوب 1392 در تعدد جرايم موجب تعزير( اعم از مشابه يا مختلف) فقط مجازات اشد قابل اجراء است. بنابراين به طور مطلق نمي توان گفت قانون جديد اخف از قانون سابق است و در هرمورد بايد بررسي شود تا مشخص گردد كه مجموع مجازاتهاي تعيين شده بر اساس قانون سابق در جرايم مختلف بيشتر از مجازات اشدي است كه قانونگذار در ماده 134 پيش بيني نموده يا نه، آنگاه در صورت اخف بودن قانون لاحق بر اساس بند ب ماده 10 اين قانون عمل شود.","............................\r\nشماره: 321\r\nمورخ: 31/1/93\r\nنظریه شماره: 130/93/7\r\nشماره پرونده: 1618-1/186-92\r\n............................\r\nسوال:\r\nشركتي كارنقاش و رنگ­آميز سقف سوله­هاي خود را به پيمانكارواگذار مي­كند پيمانكار مربوطه با استخدام كارگران نقاش به اجراي پيمان مباشرت مي­نمايد در اثناء كاريكي از كارگران بدون سقف وتوجه به نورگير تعبير شده بر روي سقف سوله كه در اثر قرارگيري در معرض پديده­هاي جوي نظير آفتاب وباران دچار پوسيدگي وتغيير رنگ ونهايتا همشكلي ساير اجزاي سقف شده بر اثر شكستگي شيشه از بلندي سقوط كرده ودچار قطع نخاع و فلجي اندام تحتاني وديه مي­شود كارشناس بدوي شركت را به ميزان40% كارفرما را به ميزان40% وكارگر را به ميزان20% مقصر اعلام مي­نمايد هيات 3 نفره با طرح اين استدلال كه شركت بر لحاظ تفويض امر به پيمانكار مقصر ومسبب حادثه نيست كارفرما را60% و كارگر را به جهت بي­توجهي به شرايط موجود به ميزان40% مقصر اعلام مي­كند لازم به ذكر است كه مسئول سوله ازخطر درمعرض ديد كارگر او را آگاه ساخته وهشدار داده كه مواظب شيشه­ها باشد هيات 5 نفره معتقدند است كه در هر صورت كارگر مي­بايست رعايت احتياطات لازم را مي­نمود وبا توجه به هشدارهاي ارائه شده ازناحيه مسئول سوله ومشخص بودن وضعيت شيشه­ها از زير داخل سالن100% تقصير را متوجه كارگر حادثه ديده مي­داند هيات7 نفره قائل به تقصير80% كارفرماي پيمانكاري و20درصدي كارگر حادثه ديده است عليهذا وبا عنايت به مراتب مسطوره فوق وچنين پوزش ازتصريح موضوع واستدعاي عاجزانه جهت پاسخگويي مدلل ومتقن به اين موضوع خواهشمند است بر اساس مدلول مواد526 و533 ازقانون مجازات اسلامي مصوب1392 اظهارعقيده فرماييد چنانچه اين حادثه مربوط به زمان حاكميت قانون سابق باشدآيا همچنان همين مقررات حاكم خواهد بود؟با طبق قانون سابق مي­بايست اظهارنظرشود اساسا درفرض سئوال تساوي تقصيرها حاكميت دارد يا اينكه براساس درصد ونسبت اعلامي از ناحيه كارشناس 20-80 بايد عمل كرد.\r\n\r\nنظريه مشورتی:\r\nفرض سئوال با ماده 526 قانون مجازات اسلامي1392 منطبق است و چون وقوع حادثه مستند به تمام عوامل اشاره شده در استعلام است علي الاصول به طور مساوي ضامن مي باشندو در صورتي كه به نظر كارشناسان تأثير رفتار آنان (مرتكبان) متفاوت باشد هر يك به ميزان تأثير رفتارشان مسئول هستند تشخيص ميزان تأثيربا لحاظ نظريه كارشناسان به عهده قاضي رسيدگي كننده است،ضمناً قبل از تصويب قانون ياد شده نيز رويه عملي در اين مورد با استفاده از ملاك ذيل ماده 14 قانون مسئوليت مدني (مصوب 7 ارديبهشت ماه 1339) بر اساس ميزان تأثير جاري بود.","............................\r\nشماره: 322\r\nمورخ: 26/1/93\r\nنظریه شماره: 82/93/7\r\nشماره پرونده: 1670 - 1/186-92\r\n............................\r\nسوال:\r\nاحتراما به استحضار مي­رساند كه درپرونده كلاسه763/92 اين شعبه خواهان در اثر تصادف مدعي از بين رفتن حس بويايي خود گرديده وچون مقصر حادثه متواري گرديده از صندوق تامين خسارت بدني خواستار ديه گرديده وپزشكي قانوني به طورقاطع نظريه نداده واز بين رفتن حس بويايي را متحمل دانسته وخواهان خواستار قسامه وفق ماده463 قانون مجازات اسلامي گرديده در حالي كه بر اساس قانون مجازات اسلامي فعلي مصوب1/2/92 موارد 693 و694 موضوع قسامه مطرح نشده لذا ارشاد فرماييد در اينگونه موارد كه ابزارهاي علمي كشور نمي­تواند در اين راستا موثر ومفيد باشد ودليل ديگري به جهت غيرمادي بودن موضوع متصور نيست چه اقدام حقوقي قابل اجراست.\r\n\r\nنظريه مشورتي اداره كل حقوقي قوه قضائيه\r\nچنانچه مورد مطروحه از مصاديق ماده 459 قانون مجازات اسلامي مصّوب 1392 ( به تشخيص دادگاه) باشد، يعني از موارد« لوث» بوده و به هيچ وجه امكان دسترسي به كارشناس مورد وثوق جهت انجام آزمايش و اختبار موجب علم نباشد،‌رجوع به قسامه براي اثبات ادعاي مجني­عليه امكان پذيراست، والاّ مجوز قانوني در رجوع به قسامه وجود ندارد و دادگاه مي بايد طبق ماّده 454 قانون ياد شده براساس ساير ادله اثبات دعوي كه ناظر بر اثبات ديون و ضمان مالي است، حكم قضيه را صادر نمايد . تشخيص اين كه مورد از موارد لوث مي باشد يا خير، با توجه به ماّده 314 همان قانون امري موضوعي بوده كه در صلاحيت قاضي رسيدگي كننده است.","............................\r\nشماره: 323\r\nمورخ: 26/1/93\r\nنظریه شماره: 83/93/7\r\nشماره پرونده: 1709-1/186-92\r\n............................\r\nسوال:\r\n1-  آيا منظور از تعزير مقرر دركتاب پنجم تعزيرات درتبصره 1و2 ماده302 و مواد303 و306 و307 قانون تعزيرات اسلامي اخيرالتصويب ماده612 قانون مجازات اسلامي بخش تعزيرات است؟ در ماده 401 منظور چيست؟\r\n2-  با عنايت به مواد 382 و554 چنانچه قاتل مردي از اقيلتهاي ديني باشد ومقتول زن مسلمان باشد در قصاص قاتل رد فاضل ديه لازم است؟\r\n3-   درماده388 منظور از كلمه مساوي در سطر دوم چيست؟ مساوي با چه چيزي منظور است؟ اگرمساوي ديه كامل منظور باشد خوب معلوم است كه مساوي يك ديه كامل بيش از ثلث ديه كامل است و نيازي به اين كلمه نبود.\r\n\r\nنظريه مشورتی:\r\n1- تعزیر مقرر در ماده 401 قانون مجازات اسلامی مصوب 1392 و ارجاع آن طبق ماده 447 همین قانون به ماده 614 کتاب پنجم قانون مجازات اسلامی 1375 فقط شامل مواردی می شود که ضرب و جرح عمدی منتهی به آثار مندرج در این ماده \"موجب نقصانیا شکستن یا از کار افتادن عضوی از اعضاء یا منتهی به مرض دائمی یا فقدان یا نقص یکی از حواس یا منافع یا زوال عقل     منجیٌ علیه گردد\" و یامشمول تبصره آن باشد. بنابراین صدمه ای که صرفاً موجب تغییر رنگ پوست و تورم بدن شود بدون اینکه آثار فوق را داشته باشد و جرح وارده نیز توسط اسلحه یا چاقو نباشد، مشمول تعزیر مندرج در ماده 614 قانون مجازات اسلامی سال 1375 نیست و به طور کلی با تصویب قانون مجازات اسلامی، جنایات عمدی غیرقابل قصاص در صورتی قابل تعزیر است که از مصادیق ماده 614 قانون مجازات اسلامی 1375 و تبصره آن باشد.\r\n2- با توجه به ماده 554 قانون مجازات اسلامی 1392 که دیه اقلیت های مذهبی را نیز به میزان دیه فرد مسلمان تعیین کرده است. لذا فاضل دیه نیز به اقلیت های مذهبی تعلق می گیرد.\r\n3- منظور از واژه «مساوی» در ماده 388 همان «برابر» و «هم اندازه» می باشد. (دیه جنایت وارد بر زن برابر یا به میزان ثلث دیه یا بیش از ثلث دیه) منظور است.","............................\r\nشماره: 324\r\nمورخ: 26/1/93\r\nنظریه شماره: 87/93/7\r\nشماره پرونده: 2026 - 1/186-92\r\n............................\r\nسوال:\r\nدرپرونده قتل عمدي كه زمان وقوع درسال81 بوده وموضوع ازموارد لوث تشخيص داده شده ودر پي آن50 نفر ازخويشان نسبي مقتول درسالهاي 92،88،83،81اجراي قسامه نموده وبا اداي سوگند مراتب علم واطلاع ويقين خود را از قتل توسط قاتل مورد نظر اعلام نمودند ولكن چند نفراز حالفين مذكور در زمان قتل8 يا10 ساله وصغير بوده­اند وپس از بلوغ اجراي قسامه نموده­اند\r\nسئوال:\r\n1-آيا حالفيني كه در زمان وقوع قتل عمدي صغير بوده ودر زمان اجراي قسامه كبير شده­اند با قسم آنها ميتوان حكم به قصاص صادر واجرا نمود يا خير؟\r\n2-اجراي50 قسم بايد دريك مجلس باشد ويا درمجالس متعدد مثل پرونده حاضر(در سالهاي92،88،83،81)بلامانع مي­باشد.\r\n\r\nنظريه مشورتی:\r\n1-چون مبناي سوگند در اقامه قسامه علم است نه شهادت لذا براي اقامه قسامه شرط نيست كه قسم خورندگان در زمان وقوع قتل بالغ باشند و طبق ماده 202 قانون مجازات اسلامي 1392 اداء كننده سوگند در زمان اداي سوگند بايد عاقل،‌بالغ،قاصد، و مختار باشد هر چند اتفاق در زمان صغر وي روي داده باشد با اين حال، با تّوجه به ماده 342 قانون مذكور لازم است اداء كنندگان سوگند از كساني باشند كه احتمال اطلاع آنان بر وقوع جنايت موجه باشد بنابراين چنانچه برخي از قسم خورندگان در زمان جنايت در سنيني بوده باشند كه قادر به تميز وقايع نباشند ممكن است اطمينان لازم بر صحت اطلاع آنان وجود نداشته باشد كه تشخيص آن با مرجع قضايي رسيدگي كننده است.\r\n2- در مقررات مربوط به قسامه قيد نشده است كه تمام قسم خورندگان بايد در يك جلسه اداء سوگند نمايند و با عنايت به اينكه جمع كردن پنجاه نفر در يك جلسه هميشه ميسر نيست و اين امر نبايد موجب تفويت و تضييع حق مدعي گردد لذا اجراي قسامه در جلسات متعدد فاقد منع قانوني و بلا اشكال است.","............................\r\nشماره: 325\r\nمورخ: 26/1/93\r\nنظریه شماره: 89/93/7\r\nشماره پرونده: 1972-1/186-92\r\n............................\r\nسوال:\r\n1-با عنايت به مفاد ماده563 ازقانون مجازات مصوب1392 كه ظاهرا مستفاد از آن روايتي است كه ابا بصير از امام صادق (ع) نقل مي كند (ماكان في الجسد منه اثنان نفيه نصف الديه مثل العينين واليدين)\r\n آيا اعضاي داخلي بدن مثل كليه­ها وطحال وامثال آن ديه مقدر دارند يا بايد ارش داده شود واگر ديه مقدر دارد چرا در فقه وقانون ذكر نشده است واگر ديه مقدر ندارد كه ظاهرا هم ندارد ماده قانوني مذكور را چگونه توجيه ومعني كنيم؟\r\n2-با توجه به ماده 593 از ق جديدالتصويب بفرمائيد اولا فساد بيني مذكور در ماده قانوني چيست وبعد كه مي­گويد اگربا عيب و نقص بهبود پيدا كند موجب ارش است منظوراين است كه علاوه بر ديه اصلاح ارش هم پرداخت شود يا فقط ارش داده شود وچنانچه ارش تعيين شده توسط كارشناس كمتر از ديه اصلاح وبهبودي سالم باشد كه معمولا پزشك قانوني ارش را كمتر از ديه تعيين مي­كنند تعيين ارش كمتر وجاهت شرعي وقانوني دارد يا خير وبه عبارت ديگرآيا در اين ماده قانوني ابهام وجود ندارد.\r\n\r\nنظريه مشورتی:\r\n 1- طبق ماده 448 قانون مجازات اسلامی 1392 جنایات شامل: جنایت بر نفس، جنایت بر عضو و جنایت بر منفعت است. ماده 563 قانون مذکور نیز عضو را شامل اعضای ظاهری یا داخلی بدن دانسته است، بنابراین عضو اعم از عضو ظاهری می باشد؛ مثل دست یا پا یا داخلی مثل کلیه و طحال. به عبارت دیگر عضو مجموعه ای از بافت هاست که کار واحد معینی را انجام می دهد و طحال نیز با این تعریف عضو محسوب می شود و از بین بردن آن موجب دیه کامل است.\r\n2- منظور از فساد بینی، از بین رفتن ظاهربینی (بافت زنده بینی) و عملکرد آن است و تشخیص فساد بینی از امور فنی و تخصصی است که با نظر پزشک ذی صلاح احراز می شود.\r\n- طبق ماده 593 قانون مجازات اسلامی در خصوص شکستن استخوان بینی، چهار حالت پیش بینی شده است:\r\nالف- اگر شکستن استخوان بینی موجب فساد و از بین رفتن آن باشد، یک دیه کامل باید پرداخت شود.\r\nب- اگر شکستن استخوان بینی که موجب فساد بینی شده اما بدون عیب و نقص اصلاح شود، یک دهم دیه کامل باید پرداخت گردد.\r\nج- شکستن استخوان بینی که موجب فساد بینی شده و با عیب و نقص بهبود پیدا کند، فقط به آن ارش تعلق می گیرد.\r\nد- کج شدن بینی و شکستن استخوان بینی که منجر به فساد آن نشود نیز موجب تعلق ارش است.","............................\r\nشماره: 326\r\nمورخ: 26/1/93\r\nنظریه شماره: 96/93/7\r\nشماره پرونده: 2056-1/186-92\r\n............................\r\nسوال:\r\nاحتراما درپرونده­هاي مربوط به حمل اسلحه با خودرو مطروحه در اين شعبه ارسالي از دادسراي عمومي وانقلاب شهرستان لردگان دادستان محترم وفق ماده215 قانون مجازات اسلامي مصوب1392 ضبط خودروهاي حامل اسلحه را در كيفرخواست تقاضا مي­كند از طرفي در قانون مجازات قاچاق اسلحه ومهمات ودارندگان سلاح ومهمات غير مجاز مصوب 1390 درمورد ضبط خودروها اشاره­اي نشده است استدعا دارد اين مرجع را ارشاد فرمائيد كه آيا وفق ماده 215 قانون مرقوم امكان ضبط خودروها وجود دارد يا خير.\r\n\r\nنظريه مشورتی:\r\nنظر به اينكه ماده 215 قانون مجازات اسلامي مصوب 1/2/1392 تنها برلزوم تعيين تكليف راجع به ضبط اموال توسط دادگاه تأكيد دارد و اختياري عام به دادگاه براي ضبط اشياء ‌و اموال اعطاء نمي كند، بنابراين با توجه به اينكه ضبط وسيله نقليه حامل كالاي قاچاق (اسلحه و مهمات) به عنوان مجازات در قوانين فعلي مورد پيش بيني قرار نگرفته و وسيله نقليه مزبور ازجمله اشياء ممنوعه نمي­باشد، لذا موجب قانوني جهت ضبط آن وجود ندارد.","............................\r\nشماره: 327\r\nمورخ: 6/2/93\r\nنظریه شماره: 187/93/7\r\nشماره پرونده: 1753-1/186-92\r\n............................\r\nسوال:\r\nدرمورد ماده 479 قانون مجازات اسلامي كه به دليل مشخص نبودن مرتكب هر رفتار ديه تقسيم مي­شود آيا تعيين مجازات تعزيري وجاهت دارد يا خير.\r\n\r\nنظريه مشورتی:\r\nچون مرتكب يا مرتكبين رفتار يا رفتارهاي مذكوردر ماده 479 قانون مجازات اسلامي مصّوب سال1392 مشخص نمي باشند،بنابراين تعيين مجازات تعزيري ،علاوه برديه مقّرردر قانون ،براي مرتكب يا مرتكبين رفتارهاي ياد شده فاقد وجاهت قانوني است.","............................\r\nشماره: 328\r\n مورخ: 1/2/93\r\nنظریه شماره: 151/93/7\r\nشماره پرونده: 2012 - 1/186-92\r\n............................\r\nسوال:\r\nاحتراما پرونده­اي از طرف محكوم­عليه راجع به اجراي حد شرب خمر درخواست اعمال مقررات ماده94 قانون مجازات اسلامي سابق (ضغث) و پرونده جهت اظهارنظر به دادگاه ارسال شده وماده94 در باب حد زنا تدوين شده خواهشمند است دستور فرمائيد نظر ارشادي آن مرجع محترم را در خصوص اينكه مقررات مورد اشاره به حد شرب تسري پيدا مي­كند يا خير اعلام دارند.\r\n\r\nنظريه مشورتی:\r\nهر چند ضغث در ماده 94 قانون مجازات اسلامي 1370 در مبحث« زنا»‌آمده بود و در بند ج ماده 288 قانون آئين دادرسي دادگاههاي عمومي و انقلاب در امور كيفري هم در خصوص شلاق تعزيري آمده ولي قاعده مذكور اختصاص به موارد فوق الذكر ندارد و توجهاً به اصل يكصد و شصت و هفتم قانون اساسي و ماده 214 قانون آئين دادرسي دادگاههاي عمومي و انقلاب در امور كيفري بايد بر اساس منابع يا فتاوي معتبر فقهي عمل كرد و حسب فتاوي متعدد اين قاعده در ساير موارد شلاق حدي با حصول شرايط لازم قابل اجراء است.","............................\r\nشماره: 329\r\nمورخ: 6/2/93\r\nنظریه شماره: 190/93/7 \r\nشماره پرونده: 1535-1/186-92\r\n............................\r\nسوال:\r\n1-موضوع ماده569 قانون مجازات اسلامي اخيرالتصويب شكستن استخوان عضو است ولي موضوع ماده 568 قانون مذكور شكستگي عضو است آيا شكستگي عضو بدون شكستن استخوان مصداق دارد در هر حال تاسيس ماده 568 قانون ياد شده به چه منظور است ومصداقهاي آن كدامند؟\r\n2-با عنايت به تبصره 1 ماده 23 قانون مجازات اخيرالتصويب آيا در مورد بندهايي مثل بند خ و ژ ماده 23 دادگاه فقط مي­تواند الزام به دوسال تحصيل يا دوسال اخراج نمايد\r\nثانيا :آيا با وجود تبصره3 ماده مذكور تا وصول آئين­نامه امكان صدور مجازات تكميلي وتبعي وجود ندارد.\r\n\r\nنظريه مشورتی:\r\n1- موّاد 568 و 569 (بند 1) قانون مجازات اسلامي با يكديگر تعارضي ندارند و جهات تفاوت بين اين ماده عبارتند از:1- در ماده 568 بحث از اعضائي است كه ديه مقدّر يا غير مقدّر دارند؛ در حاليكه ماده 569 صرفاً ناظر به اعضاي داراي ديه مقدّر است2- ماده 568 شامل فروض شكستگي منتهي به درمان با عيب يا بي عيب( هردو) مي گردد؛ ولي ماده 569 صرفاً از درمان بدون عيب صحبت كرده و به صراحت مطلبي پيرامون درمان با وجود و بقاي عيب مطرح نكرده است. به هر صورت، صرف نظر از اينكه شكستگي عضو مي تواند جداي از شكستگي استخوان مصداق داشته باشد ( مانند شكستگي گوش يا شكستگي غضروف بيني) ، در ماده 568 قانونگذار اراده خود را در تعيين ارش براي عيب و نقص ناشي از شكستگي عضو يعني اصلاح ناقص علاوه بر ديه مقدّر شكستگي استخوان، اگر وجود داشته باشد اعلام داشته است. بنابراين ديه شكستگي استخوان ( موضوع قسمت اوّل بند الف ماده 569) امري جداي از ارش عيب و نقص شكستگي عضو موضوع قسمت وسطي ماده 568 است كه ناظر بر كارآئي و منافع عضو است و لذا نبايد از صدر بند الف ماده 569، اين مفهوم مخالف را استنباط نمود كه اگر شكستگي عضوي با عيب اصلاح يا درمان شود، تنها ديه آن يك پنجم ديه آن عضو است و مبلغ ديگري نبايد تعيين شود.\r\n \r\nبنابراين از نظريه شماره 1289/92/7 مورخ 1/7/92( بند 3) تا حّدي كه مغاير اين نظريه است، عدول مي شود.\r\n2- اولاً- منظور از جمله « مدت مجازات تكميلي بيش از دو سال نيست» در تبصره يك ماده 23 قانون مجازات اسلامي مصوب 1392 در مواردي است كه تعيين مدت موضوعيت داشته باشد و لذا در مواردي مانند اخراج بيگانگان از كشور ( موضوع بند ح ماده 23 قانون فوق الذكر) تعيين مدت فاقد موضوعيت مي باشد.\r\nثانياً -آئين نامه اجرائي كيفيت اجراي مجازاتهاي تكميلي موضوع تبصره 3 ماده 23 ياد شده ناظر به كيفيت اجراي مجازاتهاي مزبور است و عدم تصويب آئين نامه مانع صدورحكم در مورد مجازاتهاي تكميلي نمي باشد.","............................\r\nشماره: 330\r\nمورخ: 10/2/93\r\nنظریه شماره: 265/93/7\r\nشماره پرونده: 1730-1/186-92\r\n............................\r\nسوال:\r\n1-آيا تبصره­هاي 1و2 ماده290 ومقررات فصل دوم درخصوص تداخل ديات از بخش اول كتاب قصاص مواد300-296 قانون مجازات اسلامي مصوب1392عطف به ماسبق مي­گردد ياخير؟چنانچه پاسخ مثبت است آيا نسبت به احكامي كه اجرا شده­اند نيز تسري دارند يا خير؟\r\n2-چنانچه ولي قهري مرتكب قتل عمدي يا غيرعمدي يا جرائم مادون نفس نسبت به مولي عليه صغير خود گردد و ورثه ديگري براي منجي عليه نباشد آيا در اين فرض نيز مقام رهبري طبق ماده356 قانون مجازات اسلامي مصوب1392ولي­صغير محسوب مي­شود يا خير؟\r\n3-چنانچه زوج مرتكب قتل عمدي يا غيرعمدي زوجه گردد و ورثه زوجه منحصرا فرزند صغير او باشد وجد پدري به عنوان ولي قهري نسبت به زوج فرزند خود رضايت دهد آيا دادسرا مكلف است در اين فرض مراتب عزل ولي قهري را به لحاظ عدم رعايت غبطه طبق ماده1184 قانون مدني اعلام ودر انتظار نصب قيم ازسوي دادگاه باشد ياخير؟\r\n4-آيا ديه جنايت بر ميت از سوي اولياءدم قابل گذشت است يا خير؟\r\nچنانچه طبق نظريه كارشناسي معلوم گردد شاكي دچار جنون وحالت خطرناك بوده آيا مقررات ماده150 قانون مجازات اسلامي مصوب1392مي­بايست درمورد او اعمال گردد يا خير.\r\n\r\nنظريه مشورتی:\r\n1- آنچه در ماده 10 قانون مجازات اسلامي 1392 راجع به عطف به ماسبق نشدن قوانين جزايي آمده، ناظر به مقررات و نظامات دولتي« تعزيرات به استثناي تعزيرات منصوص شرعي و اقدام تأميني و تربيتي» است و شامل مقررات مربوط به قصاص و ديات نمي شود و فرض بر اين است كه مقنن به موجب قانون مجازات اسلامي 1392، مقررات شرعي مربوط به ديات يا قصاص را بالحاظ جزئيات امر و نكاتي كه در قانون سابق، مسكوت بوده تصويب نموده؛ بنابراين مواد استنادي در استعلام عطف به ماسبق هم مي شود، خصوصاً آنكه بعضاً ارفاق آميزند. اين مقررات نسبت به احكامي كه اجراء شده اند، قابل تسري نيست.\r\n2- با تّوجه به ماده 358 قانون مجازات اسلامي 1392 و مستنبط از ماده 356 همين قانون، ولايت ولي قهري تنها در صورت ارتكاب جنايت عمدي نسبت به مولي عليه، در خصوص مورد جنايت ساقط است و در اين خصوص ولي او مقام رهبري است و رئيس قوه قضائيه با استيذان از مقام رهبري و در صورت موافقت ايشان اختيار آن را به دادستان هاي مربوطه تفويض        مي نمايد. ولي در جنايت غير عمدي ارتكابي از ناحيه ولي كه مجنيٌ­عليه يا ولي دم، صغير يا مجنون باشد مستنبط از مفهوم مخالف ماده 358 قانون ياد شده اين است كه ولايت ولي قهري به قوت خود باقي است. امّا در خصوص جنبه عمومي قضيه( تعزير)، تعقيب ولي قهري وفق\r\n \r\nقسمت اخير ماده 72 قانون آئين دادرسي دادگاههاي عمومي و انقلاب در امور كيفري از سوي دادستان يا قيم موقت صورت مي پذيرد، ولي تعيين تكليف نسبت به ديه وصولي با رعايت غبطه صغير با ولي قهري صغير خواهد بود.\r\n3- در فرض سؤال چنانچه ولي، مرتكب جنايت عمدي شود و مجنيٌ عليه يا ولّي­دم ، صغير يا مجنون باشد، طبق ماده 358 قانون مجازات اسلامي در اين مورد ولايت ندارد و چنانچه مرتكب جنايت غير عمدي شود همانطور كه در بند 2 نيز اعلام شده است، ولايت وي به قوت خود باقي است و رعايت غبطه مولي عليه در\" ماده 1184 قانون مدني\" مفهومي است كه بايد با رعايت همه اوضاع و احوال صغير در نظر گرفته شود، لذا تعيين تكليف نسبت به ديه وصولي با رعايت غبطه صغير با ولي قهري صغير خواهد بود( امّا در خصوص جنبه عمومي قضيه (تعزير)، تعقيب ولي قهري وفق قسمت اخير ماده 72 قانون آئين دادرسي دادگاههاي عمومي و انقلاب در امور كيفري توسط دادستان يا قيم موقت صورت مي پذيرد.)\r\n4- با تّوجه به تبصره 722 قانون مجازات اسلامي 1392« ديه جنايت بر ميت به ارث نمي رسد بلكه متعلق به خود ميت است...» بنابراين قابل گذشت از سوي اولياء ميت نيست.\r\n5- مقررات ماده 150 قانون مجازات اسلامي 1392 صرفاً در خصوص افرادي كه در حين ارتكاب جرم مجنون بوده يا پس از ارتكاب جرم مبتلاء به جنون مي شوند ، قابل اعمال است و در خصوص افراد ديگر از جمله شاكي در صورت ابتلاء‌به جنون طبق مواد 1218 و 1228 قانون مدني دادگاه نسبت به صدور حكم حجر و نصب قيم اقدام مي نمايد و مجنون به صراحت ماده 82 قانون امور حسبي توسط قيم بايستي در خانه يا تيمارستان تحت معالجه قرار داده شود.","............................\r\nشماره: 331\r\nمورخ: 1/2/93\r\nنظریه شماره: 143/93/7\r\nشماره پرونده :28 - 1/186-93\r\n............................\r\nسوال:\r\nفردي درعربستان مرتكب شرب خمر وپس از دستگيري به مجازات حد شرعي محكوم و راي صادره درخصوص ايشان اجرا وپس از آن به ايران اعاده مي­گردد آيا محاكم ومجازات وي در ايران مجوز شرعي وقانوني دارد يا خير.\r\n\r\nنظريه مشورتی:\r\nمقنن در ماده 3 و بعد قانون مجازات اسلامي 1392 اصل صلاحيت سرزميني را پذيرفته و به موجب بند 7 ماده 14 ميثاق حقوق مدني و سياسي كه كشور ايران نيز آن را پذيرفته است، اگر كسي قبلاً در كشور ديگري محاكمه و مجازات شده باشد، اجراي مجدد مجازات درباره وي ممنوع است.","............................\r\nشماره: 332\r\nمورخ: 1/2/93\r\nنظریه شماره: 151/93/7\r\nشماره پرونده: 2012 - 1/186-92\r\n............................\r\nسوال:\r\nاولا آيا با توجه به قانون نحوه وصول ابطال تمبربايد به صورت سالانه انجام شود يا همچنان طبق آيين­نامه و روال عادي سابق هر سه سال يك باربايد ابطال تمبر شود ثانيا درخصوص پروانه­هايي كه تازه صادر مي شود آيا نياز به ابطال تمبر مي باشد يا خير و به چه ميزان.\r\n\r\nنظريه مشورتی:\r\nهر چند ضغث در ماده 94 قانون مجازات اسلامي 1370 در مبحث« زنا»‌آمده بود و در بند ج ماده 288 قانون آئين دادرسي دادگاههاي عمومي و انقلاب در امور كيفري هم در خصوص شلاق تعزيري آمده ولي قاعده مذكور اختصاص به موارد فوق الذكر ندارد و توجهاً به اصل يكصد و شصت و هفتم قانون اساسي و ماده 214 قانون آئين دادرسي دادگاههاي عمومي و انقلاب در امور كيفري بايد بر اساس منابع يا فتاوي معتبر فقهي عمل كرد و حسب فتاوي متعدد اين قاعده در ساير موارد شلاق حدي با حصول شرايط لازم قابل اجراء است.","............................\r\nشماره: 333\r\nمورخ: 1/2/93\r\nنظریه شماره: 152/93/7\r\nشماره پرونده :1928-1/186-92\r\n............................\r\nسوال:\r\n1- نماینده قانونی شخص حقوقی که در ماده 143 قانون مجازات اسلامی 1392 آمده است کسی است که به موجب قانون یا اساسنامه، مدیریت و اداره امور شخص حقوقی را به عهده دارد، مثلاً در خصوص اشخاص حقوقی دولتی (ادارات) رئیس اداره یا کسی که مسئولیت امور آن شخص را به عهده دارد نماینده قانونی محسوب می شود و در مورد اشخاص حقوقی حقوق خصوصی، مدیرعامل که عهده دار امور اجرایی است نماینده قانونی محسوب می شود مگر آنکه در اساسنامه به نحو دیگری آمده باشد، مثلاً در شرکت های سهامی با توجه به مواد 124- 125 و 127 لایحه قانونی اصلاح قسمتی از قانون تجارت مصوب 1347 هیأت مدیره دارای کلیه اختیارات لازم برای اداره امور شرکت می باشد و اقلاً یک نفر شخص حقیقی را به مدیریت عامل شرکت انتخاب می نمایند و مدیرعامل شرکت نماینده قانونی شرکت محسوب می شود.\r\n2- ماده 747 (الحاقی 5/3/1388) قانون مجازات اسلامی ناظر به جرائم قانون جرایم رایانه ای است و با تصویب ماده 143 قانون مجازات اسلامی 1392 نسخ نشده است.\r\n3- طبق ماده 143 قانون مجازات اسلامی 1392 در مسئولیت کیفری، اصل بر مسئولیت شخص حقیقی است و شخص حقوقی در صورتی دارای مسئولیت کیفری است که نماینده قانونی شخص حقوقی به نام یا در راستای منافع آن مرتکب جرم شود و در هر صورت مسئولیت اشخاص حقوقی مانع مسئولیت اشخاص  حقیقی مرتکب جرم نیست و در فرض سؤال شخص حقیقی و شخص حقوقی هر دو مسؤول اند النهایه  مجازات شخص حقوقی بر اساس ماده 20 قانون مجازات اسلامی تعیین می شود.\r\n4- با توجه به ماده 452 قانون مجازات اسلامی 1392 دیه حسب مورد حق شخصی منجیعلیه یا ولی دم است و احکام و آثار مسئولیت مدنی یا ضمان را دارد، بنابراین حکم به پرداخت دیه باید مطابق مقررات \"کتاب چهارم دیات\" قانون مجازات اسلامی 1392، صادر شود که حسب مورد می تواند شامل شخص حقوقی یا حقیقی یا هر دو باشد.","............................\r\nشماره: 334\r\nمورخ: 2/2/93\r\nنظریه شماره: 168/93/7\r\nشماره پرونده: 1912-1/186-92\r\n............................\r\nسوال:\r\nاحتراما درپرونده­هاي مربوط به قتل ولي طفل مرتكب قتل عمدي مادر طفل شده كه حسب ماده­ي358 قانون مجازات اسلامي كه مقرر داشته اگر مجني عليه يا ولي دم صغير يا مجنون باشد و ولي امر مرتكب جنايت عمدي شود يا شريك درآن باشد در اين مورد ولايت ندارد واز طرفي در اين خصوص ماده­ي356 قانون مذكور اعلام داشته ولي وي مقام معظم رهبري بوده كه رئيس قوه قضائيه با استيذان ازمقام رهبري اختيار آن را به دادستانهاي مربوطه تفويض مي­كند علي­ايحال\r\n اولا:نحوه اعطاء تفويض اختياربه دادستانهاي مربوطه چگونه است؟آيابايد بصورت موردي درخصوص پرونده جهت مطالبه قصاص يا ديه ازسوي دادستانهاي مربوطه اجازه اعمال ولايت اخذ كرد ؟\r\n ثانيا:آيا دراين مورد دادستانهاي مربوطه بايد ديه اخذ كنند يا قصاص واگر اولياءدم كبير تقاضاي قصاص كنند و دادستانهاي تقاضاي ديه كنند تكليف چه بوده؟وكيفرخواست چگونه براساس تقاضاي اولياءدم وتقاضاي دادستان مبني بر مطالبه ديه اصدار يابد.\r\n\r\nنظريه مشورتی:\r\n1- اختیار موضوع ماده 356 قانون مجازات اسلامی 1392 پس از استیذان از مقام رهبری و در صورت موافقت ایشان، قابل تفویض به دادستان های مربوطه می باشد و این تفویض اختیار اصولاً به صورت کلی است؛ کما اینکه در اجرای ماده 266 قانون مجازات اسلامی 1370 طی بخشنامه به شماره 6414/82/1 مورخ 25/4/82 به همین نحو عمل شده است.\r\n2و3- مستنبط از مواد قانون مجازات اسلامی 1392 و از جمله مواد 354، 360 و 428 این قانون، بنابر مصلحت صغیر یا مجنون، دادستان (به شرط تفویض اختیار) حق مطالبه دیه یا اجرای قصاص را دارد. و اگر اولیاء دم کبیر تقاضای قصاص کنند، ولی دادستان تقاضای دیه نماید، مطابق ماده 354 قانون فوق الذکر عمل می شود.","............................\r\nشماره: 335\r\nمورخ: 3/2/93\r\nنظریه شماره: 177/93/7\r\nشماره پرونده: 98-1/186-93\r\n ............................\r\nسوال:\r\nآيابا تصويب مواد 37و38 و ساير مواد از قانون جديد مجازات اسلامي قانون وصول برخي از درآمدهاي دولت ومصرف آن درموارد معين خصوصا بند1و2 ماده3 آن قانون نسخ ضمني گرديده است يا خير؟ آيا درشرايط فعلي مي­توان به قانون اخير استناد نمود.\r\n\r\nنظريه مشورتی:\r\nمطابق بند 1 ماده 3 قانون وصول برخی از درآمدهای دولت و مصرف آن در موارد معین در هر مورد که در قوانین، مجازات کمتر از 91 روز حبس باشد به جای حبس، حکم به جزای نقدی صادر   می شود و این امر تکلیف قانونی است. اما طبق ماده 64 قانون مجازات اسلامی 1392، مجازات جایگزین حبس موقعی اعمال می شود که محکومٌ علیه واجد شرایط تخفیف باشد؛ در غیر این صورت، مجازات جایگزین اعمال نخواهدشد. بنابراین تعارضی بین مقررات قانونی مذکور وجود ندارد تا قانون مؤخر ناسخ بند 1 ماده 3 قانون وصول برخی از درآمدهای دولت و... باشد. بند 2 ماده 3 قانون وصول برخی از درآمدهای دولت ناظر به جرایمی است که حداقل مجازات قانونی حبس کمتر از 91 روز و حداکثر آن بیش از این باشد و در مقررات مربوط به مجازات های جایگزین میزان جزای نقدی اینگونه جرائم پیش بینی نشده، لذا دلیلی بر نسخ این بند نیز نیست.","............................\r\nشماره: 336\r\nمورخ: 3/2/93\r\nنظریه شماره: 178/93/7\r\nشماره پرونده: 73-1/186-93\r\n............................\r\nسوال:\r\nبا توجه به بخشنامه سازمان پزشكي قانوني درخصوص تعيين4درصد ارش براي شكستگي استخوان بيني با توجه به ماده593 قانون مجازات اسلامي مغايرت فاحشي احساس مي شود چرا كه وفق ماده مذكور اگر شكستگي استخوان بيني بدون عيب ونقص اصلاح گردد ديه متعلقه به آن يك دهم كامل و به عبارتي صد دينار است حال اگر اين شكستگي باعيب ونقص بهبود يابد ارش به آن تعلق دارد و براي تعيين اين ارش پزشكي محترم قانوني وفق بخشنامه­ي صادره چهاردرصد را اعلام مي­فرمايد درحاليكه پر واضح است زماني كه براي حالت بهبود يافته صد دينار تعلق خواهد گرفت به طريق اولي در مورد بهبودي قدر تعيين ارش متعلقه بايد بيشتر از حالت بهبود يافته باشد ودر قسمت اخير ماده فوق نيز كج شدن وشكستگي كه منجر به فساد نگردد نيز در واقع تمثيلي از بهبودي با عيب است هر چند كه در شكستگي استخوان بيني كه بر فساد منتهي نگردد درصدرماده تكليف را بيان كرده است.\r\n\r\nنظريه مشورتی:\r\nماده 593 قانون مجازات اسلامي مصوب سال 1392 در خصوص ديه شكستن بيني ، چهار حالت را پيش بيني نموده است:\r\nالف: شكستن استخوان بيني كه موجب فساد بيني و از بين رفتن آن باشد، يك ديه كامل بايد پرداخت شود.\r\nب: شكستن استخوان بيني كه موجب فساد بيني شده ،امّا بدون عيب و نقص اصلاح شود، يك دهم ديه كامل بايد پرداخت شود.\r\nج: شكستن استخوان بيني كه موجب فساد بيني شده و با عيب و نقص بهبود پيدا كند كه به آن ارش تعلق مي گيرد.\r\nد- كج شدن بيني و شكستن استخوان بيني كه منجر به فساد آن نشود نيز ارش تعلق خواهد گرفت.\r\nبنابراين در بند ب، شكستن استخوان بيني موجب فساد بيني شده، امّا بدون عيب و نقص اصلاح گرديده، در حالي كه در بند د شكستن استخوان بيني اصولاً‌منجر به فساد آن نشده است.","............................\r\nشماره: 337\r\nمورخ: 6/2/93\r\nنظریه شماره: 187/93/7\r\nشماره پرونده :1753-1/186-92\r\n............................\r\nسوال:\r\nدرمورد ماده479 قانون مجازات اسلامي كه به دليل مشخص نبودن مرتكب هر رفتار ديه تقسيم مي­شود آيا تعيين مجازات تعزيري وجاهت دارد يا خير.\r\n\r\nنظريه مشورتی:\r\nچون مرتكب يا مرتكبين رفتار يا رفتارهاي مذكوردر ماده 479 قانون مجازات اسلامي مصّوب سال1392 مشخص نمي باشند،بنابراين تعيين مجازات تعزيري ،علاوه برديه مقّرردر قانون ،براي مرتكب يا مرتكبين رفتارهاي ياد شده فاقد وجاهت قانوني است.","............................\r\nشماره: 338\r\nمورخ: 6/2/93\r\nنظریه شماره: 190/93/7\r\nشماره پرونده: 1535-1/186-92\r\n............................\r\nسوال:\r\n1- موضوع ماده569 قانون مجازات اسلامي اخيرالتصويب شكستن استخوان عضو است ولي موضوع ماده 568 قانون مذكور شكستگي عضو است آيا شكستگي عضو بدون شكستن استخوان مصداق دارد در هر حال تاسيس ماده 568 قانون ياد شده به چه منظور است ومصداقهاي آن كدامند؟\r\n2- با عنايت به تبصره 1 ماده 23 قانون مجازات اخيرالتصويب آيا در مورد بندهايي مثل بند خ و ژ ماده 23 دادگاه فقط مي­تواند الزام به دوسال تحصيل يا دوسال اخراج نمايد\r\nثانيا :آيا با وجود تبصره3 ماده مذكور تا وصول آئين­نامه امكان صدور مجازات تكميلي وتبعي وجود ندارد.\r\n\r\nنظريه مشورتی:\r\n1- موّاد 568 و 569 (بند 1) قانون مجازات اسلامي با يكديگر تعارضي ندارند و جهات تفاوت بين اين ماده عبارتند از:1- در ماده 568 بحث از اعضائي است كه ديه مقدّر يا غير مقدّر دارند؛ در حاليكه ماده 569 صرفاً ناظر به اعضاي داراي ديه مقدّر است2- ماده 568 شامل فروض شكستگي منتهي به درمان با عيب يا بي عيب( هردو) مي گردد؛ ولي ماده 569 صرفاً از درمان بدون عيب صحبت كرده و به صراحت مطلبي پيرامون درمان با وجود و بقاي عيب مطرح نكرده است. به هر صورت، صرف نظر از اينكه شكستگي عضو مي تواند جداي از شكستگي استخوان مصداق داشته باشد ( مانند شكستگي گوش يا شكستگي غضروف بيني) ، در ماده 568 قانونگذار اراده خود را در تعيين ارش براي عيب و نقص ناشي از شكستگي عضو يعني اصلاح ناقص علاوه بر ديه مقدّر شكستگي استخوان، اگر وجود داشته باشد اعلام داشته است. بنابراين ديه شكستگي استخوان ( موضوع قسمت اوّل بند الف ماده 569) امري جداي از ارش عيب و نقص شكستگي عضو موضوع قسمت وسطي ماده 568 است كه ناظر بر كارآئي و منافع عضو است و لذا نبايد از صدر بند الف ماده 569، اين مفهوم مخالف را استنباط نمود كه اگر شكستگي عضوي با عيب اصلاح يا درمان شود، تنها ديه آن يك پنجم ديه آن عضو است و مبلغ ديگري نبايد تعيين شود.\r\nبنابراين از نظريه شماره 1289/92/7 مورخ 1/7/92( بند 3) تا حّدي كه مغاير اين نظريه است، عدول مي شود.\r\n2- اولاً- منظور از جمله « مدت مجازات تكميلي بيش از دو سال نيست» در تبصره يك ماده 23 قانون مجازات اسلامي مصوب 1392 در مواردي است كه تعيين مدت موضوعيت داشته باشد و لذا در مواردي مانند اخراج بيگانگان از كشور ( موضوع بند ح ماده 23 قانون         فوق الذكر) تعيين مدت فاقد موضوعيت مي باشد.\r\nثانياً -آئين نامه اجرائي كيفيت اجراي مجازاتهاي تكميلي موضوع تبصره 3 ماده 23 ياد شده ناظر به كيفيت اجراي مجازاتهاي مزبور است و عدم تصويب آئين نامه مانع صدورحكم در مورد مجازاتهاي تكميلي نمي باشد."]